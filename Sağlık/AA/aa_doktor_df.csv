URL,Başlık,Alt Başlık,Makale
https://www.aa.com.tr/tr/saglik/asiri-sicaklarda-yaslilara-ve-kronik-hastalara-gunde-en-az-2-5-litre-su-tuketin-onerisi/3299457,"Aşırı sıcaklarda yaşlılara ve kronik hastalara ""günde en az 2,5 litre su tüketin"" önerisi","İç Hastalıkları ve Geriatri Uzmanı Doç. Dr. Deniz, aşırı sıcaklar nedeniyle vücuttaki sıvı kaybının kronik hasta ve yaşlı bireylerde ölümcül sonuçlara yol açabileceği uyarısında bulunarak, günde en az 2,5 litre su tüketilmesini önerdi.","İl Sağlık Müdürlüğünden yapılan açıklamada görüşlerine yer verilen Doç. Dr. Deniz, Türkiye'nin sıcak bir yaz geçirmesi ve nem oranının artması sonucu bireylerin sağlığının olumsuz etkilenebildiğini, bundan en çok etkilenen grupların 65 yaş üzeri bireyler ve kronik hastalığı bulunanlar olduğunu belirtti.
Bu kişilere güneş ışınlarının en dik açıyla geldiği öğle saatlerinde mecbur kalmadıkça dışarıya çıkmamalarını, ayrıca bu saatlerde denize girmemelerini tavsiye eden Deniz, ""Dışarıda bulunulduğunda açık renkli hafif ve geniş kıyafetler tercih edilmeli, hava delikleri olan kalın kenarlı şapkalar giyilmeli, güneşin zararlı ışınlarından korunmak için ise güneş gözlüğü ve güneş kremi kullanılmalıdır. Yoğun fiziksel aktivite ve spor yapmak için sabah ve akşam saatleri tercih edilmeli, ağır fiziksel aktiviteden kaçınılmalıdır."" ifadesini kullandı.
Sıcak havaların insan cildinde farkına varılamayan sıvı kayıplarına yol açtığına dikkati çeken Deniz, bu durumun yaşlılarda ölümcül sonuçlara sebebiyet verebileceğini bildirdi.
Doç. Dr. Deniz, açıklamasını şöyle sürdürdü:
""Doktorunuz tarafından sıvı kısıtlaması yapılması belirtilmedikçe ve susama hissi olmasa bile günde en az 2,5 litre yani 12-14 su bardağı sıvı tüketilmesi gerekmektedir. Sıvı tüketilmesinde su içmek esas olmakla birlikte su dışı sıvı alımında çay, kahve ve gazlı içecekler yerine süt, ayran ve meyve suyu tercih edilmelidir. Alkol, kafein ve fazla miktarda şeker içeren içecekler vücuttan fazla sıvı atımına yol açabileceği için uzak durulmalıdır. Ayrıca mide rahatsızlıklarına neden olabileceği için çok soğuk ve buzlu içecekler tercih edilmemelidir.""
Hava sıcaklıklarının arttığı bugünlerde en sık karşılaşılan sağlık sorunlarının başında sıcak çarpmasının geldiğini vurgulayan Deniz, önemli ve tehlikeli sorunlara yol açabilen bu durumun 41 dereceye kadar çıkabilen yüksek ateş, halsizlik, bulantı, kusma, baş ağrısı, baş dönmesi, nabız hızında yükselme gibi bulgularla kendini gösterebileceğini kaydetti.
Bu bulgulardan bir veya birkaçı varsa mutlaka en yakın sağlık kuruluşuna başvurulmasını öneren Deniz, ""Yaşlılar, kronik hastalığı olanlar ve açık tenliler daha fazla etkilendiği için sıcak çarpmasında komaya kadar gidebilen nörolojik bozukluklar da görülebilmektedir. Risk altındaki yetişkinler ve yaşlılar, günde en az 2 kez sıcak çarpması açısından yakın gözlem altında olmalıdır."" değerlendirmesini yaptı."
https://www.aa.com.tr/tr/saglik/findik-yapraginin-akciger-ve-meme-kanseri-hucrelerini-oldurucu-etkisi-arastirildi/3299437,Fındık yaprağının akciğer ve meme kanseri hücrelerini öldürücü etkisi araştırıldı,"Prof. Dr. Çebi, fındık yaprağının akciğer ve meme kanseri hücreleri üzerindeki öldürücü etkisini araştırdıklarını belirterek ""Fındık yaprağının içerisinde kemoterapötik bir ajan olan programlanmış hücre ölümü etkisini görebildik"" dedi.","Giresun Üniversitesi Sağlık Bilimleri Fakültesi Dekanı Prof. Dr. Ayşegül Çebi, AA muhabirine, Giresun Üniversitesi Fen Edebiyat Fakültesi Biyoloji Bölümü Öğretim Üyesi Prof. Dr. Yalçın Tepe ve Bursa Uludağ Üniversitesi Fen Edebiyat Fakültesi Biyoloji Bölümü Öğretim Üyesi Prof. Dr. Ferda Arı ile 2020'den beri ""Fındık Bitkisinin Akciğer ve Meme Kanseri Hücrelerindeki Antikanser Etkilerinin Araştırılması"" adlı araştırma projesi yürüttüklerini söyledi.
Geçmişte yapılan çalışmalarda fındık bitkisinden paklitaksel (çeşitli kanser türlerini tedavi etmek için kullanılan kemoterapi ilaçlarının içerdiği madde) elde edilebileceğine dair bulgular olduğunu belirten Çebi, kendilerinin de bu doğrultuda yürüttükleri proje ile fındık yaprağının akciğer ve meme kanser hücreleri üzerindeki apoptosis (programlanmış hücre ölümü) etkisini araştırdıklarını ifade etti.
Çebi, araştırmada, fındık yaprağının akciğer ve meme kanseri hücreleri üzerindeki apoptosis etkisine baktıklarını belirterek, ""Fındık yaprağının antikansorejen etki ettiğini gösterebilmek için hem akciğer hem de meme kanseri hücrelerinin apoptotik mekanizmasını moleküler yaklaşımla izledik."" diye konuştu.
Fındık yaprağının ekstraktını elde edip liyofilize ettiklerini yani dondurarak kuruttuklarını dile getiren Çebi, şu bilgileri verdi:
""Daha sonra bunların apoptotik etkisini göstermek için Bursa Uludağ Üniversitesindeki ekip katkıda bulundu. Kanser hücreleri ve sağlıklı hücrelerde fındık yaprak ekstraktının hücre öldürücü etkisini göstermek için sitotoksik (hücreyi öldüren ya da fonksiyonunu durduran maddeler) testler yapıldı. Florasan ikili boyama ile mikroskobik görüntüleri alındı. Hücre ölüm yolağını daha detaylı tespit etmek için western blot analizi ve M30 antijen testi yapıldı. Hücre metastazına etkisini gözlemlemek hücre migrasyon testi yapıldı. Yaptığımız çalışmadan elde edilen verilere göre, fındık yaprağının içerisinde kemoterapötik bir ajan olan paklitakselin apoptotik etkisini görebildik. İleriki çalışmalarda fındık yaprağından paklitaksel elde edilebilirliğini ve bunun endüstride kullanılabilirliğini sağlamaya çalışacağız.""
Prof. Dr. Çebi, akciğer kanserinin dünyada en çok görülen kanser türü, meme kanserinin de kadınlar arasında dünyada en sık rastlanan ikinci kanser türü olduğunun altını çizerek, şunları kaydetti:
""Akciğer ve meme kanseri tedavisinde kullanılan bir kemoterapötik ajan olan paklitaksel, Pasifik porsuk ağacı denilen bir bitkiden elde ediliyor. Bu bitkinin yetişmesi uzun sürüyor fakat Türkiye fındık üretiminde dünyada lider konumda. Fındık yaprakları ise atık durumunda. Amacımız, atık durumda olan fındık yaprağından paklitaksel elde etmek ve bunu Türkiye ekonomisine kazandırmak.""
- ""Araştırmanın sonuçları umut verici""
Araştırma sonuçlarının umut verici olduğunu vurgulayan Çebi, ""Kanser hücrelerine fındık yaprağı ekstresi tedavisinin apoptosis yoluyla hücre ölümüne yol açtığını, akciğer ve meme kanseri hücre hatlarında hücre göçünü inhibe ettiğini yani engellediğini gösterdi. Fındık yaprak ekstraktının meme ve akciğer kanseri hücreleri üzerindeki sitotoksik etkileri, kanser tedavisinde yeni yöntemlerin geliştirilmesi ve hücre ölüm mekanizmalarının aydınlatılmasında umut verici olabilir."" ifadelerini kullandı.
Çebi, paklitakselin şu anda akciğer, meme ve yumurtalık kanserlerinin tedavisinde kullanılan popüler kemoterapötik ilaç olduğunu belirterek, ""Fındıkta bildirilen paklitaksel miktarı, Pasifik porsuk ağacının yaklaşık 10'da 1'i kadardır. Bununla birlikte, fındık ağaçları Pasifik porsuk ağacından çok daha hızlı büyüdüğü için fındık hala yeni bir alternatif taksan kaynağı olabilir."" dedi.
Projenin ilk etabının tamamlandığını ve sonuçlarının uluslararası dergide de yayımlandığını belirten Çebi, ""Türkiye'nin dünya üretim lideri olduğu fındık, dünya çapında ekonomik açıdan değerli bir çikolata bileşenidir. Bu çalışmanın sonuçları, aslında atık ürün olan bitkinin yapraklarının biyoteknolojik açıdan umut verici bir antikanser ilaç ham maddesi olabileceğini ortaya koymuştur."" diye konuştu.
Prof. Dr. Ayşegül Çebi, projenin devam edeceğini anlatarak, ""Yeni ortaklıklar sağlayacağız. Giresun Üniversitesi, fındık konusunda ihtisas üniversitesi olarak seçilmiş durumda. Bu da bizim için büyük avantaj. Çalışmayı devam ettireceğiz."" ifadelerini kullandı."
https://www.aa.com.tr/tr/dunya/israil-ordusunun-saldirilari-altindaki-gazzede-bm-calisani-205-kisi-oldu/3299396,"İsrail ordusunun saldırıları altındaki Gazze'de, BM çalışanı 205 kişi öldü","İsrail ordusunun 7 Ekim 2023'ten bu yana saldırılarını sürdürdüğü Gazze Şeridi'nde, Birleşmiş Milletler (BM) çalışanı 205 kişinin hayatını kaybettiği bildirildi.","BM Yakın Doğu'daki Filistinli Mültecilere Yardım ve Bayındırlık Ajansından yapılan açıklamada, İsrail ordusunun Gazze Şeridi'nde devam eden saldırılarının sivil can kayıplarına, zorla yerinden edilmelere ve altyapının zarar görmesine neden olduğu belirtildi.
Gazze'de her 10 kişiden 9'unun yerinden edildiğine dikkati çekilen açıklamada, bazı kişilerin birden fazla hatta 10 kez yerinden edildiği aktarıldı.
Gazze Şeridi'nde 90 hastane ve sağlık merkezinin hizmet verememesi sebebiyle sağlık sisteminin zar zor işlediği ifade edilen açıklamada, UNRWA'ya ait 10 sağlık ocağı ile 100 mobil tıbbi noktanın hizmet verdiği kaydedildi.
İsrail ordusunun saldırılarını sürdürdüğü Gazze Şeridi'nde 7 Ekim 2023'ten bu yana öldürülen UNRWA çalışanı sayısının ise 205 olduğu duyuruldu.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 314’ü çocuk, 10 bin 980’i kadın olmak üzere 39 bin 699 Filistinli öldü, 91 bin 722 kişi yaralandı.
Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor."
https://www.aa.com.tr/tr/yasam/kutahyada-uyusturucu-etkisinde-arac-kullananlar-polisin-takibinden-kacamiyor/3299366,Kütahya'da uyuşturucu etkisinde araç kullananlar polisin takibinden kaçamıyor,Kütahya'da kurulan toksikoloji laboratuvarında idrar numunelerinden uyuşturucu etkisinde araç kullandıkları tespit edilen sürücülerin ehliyetlerine el konularak trafiğe çıkmaları engelleniyor.,"İl Emniyet Müdürlüğü Trafik Tescil ve Denetleme Şube Müdürlüğü ekipleri, alkollü araç kullanan sürücülerin yanı sıra uyuşturucu etkisinde araç kullananların tespitine yönelik çalışmalar yapıyor.
Uyuşturucunun insanlar üzerinde bıraktığı etkilerle ilgili eğitim verilen emniyet görevlileri, operasyonlarda yakalananlar ile trafik denetimlerinde durdurulan sürücülerin hal ve hareketlerini, fiziki durumlarındaki değişiklikleri gözlemleyerek şüphelendikleri kişilerle ilgili işlem başlatıyor.

Bu sürücülerden hastanedeki sağlık kontrolünde alınan idrar numuneleri incelenmek üzere Kütahya Sağlık Bilimleri Üniversitesi bünyesinde 10 ay önce kurulan toksikoloji laboratuvarına gönderiliyor.

Laboratuvar sonucunda numuneleri pozitif çıkan sürücülere uyuşturucu kullanımından adli takibatın yanı sıra trafik yönünden işlemler gerçekleştiriliyor.
Trafik Tescil ve Denetleme Şube Müdürü Fatih Çakırtaş, AA muhabirine, alkollüyken olduğu gibi uyuşturucu etkisindeyken araç kullanılmasının da can ve mal güvenliğini tehlikeye düşürdüğünü söyledi.

Emniyetteki diğer birimlerin yanında trafik ekiplerinin de uyuşturucuyla mücadelede aktif rol aldığını belirten Çakırtaş, ""Trafik birimlerimizde çalışan tüm personelimize uyuşturucu maddelerin kişiler üzerinde nasıl etkiler oluşturduğuna dair eğitimler veriyoruz. Denetimlerde durdurduğumuz araç sürücülerinde bu tür etkileri gördüğümüzde, şüphe oluştuğunda adli birimler aracılığıyla hakkında işlem başlatıyoruz."" dedi.
Çakırtaş, Karayolları Trafik Kanunu'nun ilgili maddesi gereğince uyuşturucu etkisinde araç kullanmanın yasak olduğunu hatırlattı.

Hem trafik denetimlerinde hem de diğer birimlerin operasyonlarında yakalanan şüpheli sürücüleri yakından takip ettiklerini vurgulayan Çakırtaş, şöyle konuştu:
""Uyuşturucu suçlarına yönelik yapılan çalışmaları trafik birimleri olarak biz de çok yakından takip ediyoruz. Savcılarımızın verdiği talimatlar doğrultusunda durumlarından şüphelenilen kişilerin idrar örnekleri alınarak inceleniyor. Biz bu sonuçları takip ediyoruz. Laboratuvar sonuçlarına göre vücudunda uyuşturucu etken maddelerinden herhangi biri olduğunu tespit edilen sürücü konumunda yakalanan kişiler hakkında trafik idari para cezası düzenliyoruz ve sürücü belgelerine 5 yıl süreyle geçici olarak el koyuyoruz. Bu kişilerin sürücü konumunda trafiğe çıkmalarını engelliyoruz.""

Toksikoloji laboratuvarının faaliyette olduğu 10 ayda 148 sürücünün uyuşturucu etkisinde araç kullandığının tespit edildiğini bildiren Çakırtaş, ilgili kanun maddesi gereğince ayrıca her birine 33 bin lira idari para cezası uygulandığını ifade etti.
Çakırtaş, hakkında işlem yapılan bazı sürücülerin itiraz ederek cezaların iptali için mahkemeye başvurduğunu ancak hakimlerin toksikoloji laboratuvarlarında çıkan sonucu dikkate alarak bu kişiler aleyhine karar verdiğini sözlerine ekledi."
https://www.aa.com.tr/tr/saglik/chaple-sendromunu-dunya-tip-literaturune-kazandiran-turk-doktora-odul-/3299339,"""CHAPLE Sendromu""nu dünya tıp literatürüne kazandıran Türk doktora ödül","Prof. Dr. Ahmet Oğuzhan Özen, Avrupa İmmünoloji Dernekleri Federasyonu tarafından verilen ""Eastern Star Award"" ödülüne layık görüldü.","Marmara Üniversitesi (MÜ) Pendik Eğitim ve Araştırma Hastanesi Çocuk İmmünolojisi ve Alerji Hastalıkları Bilim Dalı Başkanı Prof. Dr. Ahmet Oğuzhan Özen, genetik kökenli bağışıklık sistemi hastalıklarına yönelik çalışmaları ve ""CHAPLE Sendromu""nun tanısını koyup, tedavisini bularak dünya tıp literatürüne kazandırması dolayısıyla Avrupa İmmünoloji Dernekleri Federasyonu (EFIS) tarafından ödüle layık görüldü.
EFIS tarafından yenilikçi, alanında öncü, bilimi ileri taşıyan araştırmacıların ödüllendirilmesi ve projelerinin yürütülmesine maddi destek sağlanması amacıyla düzenlenen ve Avrupa'daki farklı ülkelerden çok sayıda bilim insanının başvurduğu ""Eastern Star Award (Doğu Yıldızı Ödülü)"" sahiplerini buldu.
MÜ Pendik Eğitim ve Araştırma Hastanesi Çocuk İmmünolojisi ve Alerji Hastalıkları Bilim Dalı Başkanı Prof. Dr. Ahmet Oğuzhan Özen de genetik kökenli bağışıklık sistemi hastalıklarına yönelik yaptığı çalışmalar ve bu kapsamda CHAPLE Sendromu'nun 2017'de tanısını koyup, 2021'de tedavisini bularak dünya tıp literatürüne kazandırması dolayısıyla bu ödüle layık görüldü.
Prof. Dr. Özen, AA muhabirine yaptığı açıklamada, ""bir bağışıklık sistemi kusuru"" olarak tanımladığı CHAPLE Sendromu'nun yüzde, gözlerde, ellerde, ayaklarda ödem yani şişlik bulgularıyla seyrettiğini, bunun yanı sıra karın ağrısı, ishal, kusma, büyüme geriliği, sık hastalık geçirme nedeniyle hastane yatışları ve derin pıhtılaşma problemlerinin de bulgular arasında olduğunu belirtti.
Bu kapsamda ilk hastayı 2013'te gördüğünü aktaran Özen, ""İlk başlarda bunun neden kaynaklı olduğunu bilemiyorduk. (Hastalar) Sürekli hastalanan, ödemleri olan, ishalleri, kusmaları olan bir durumdaydı. 'Genom incelemeleri' dediğimiz ayrıntılı genetik incelemeler gerçekleştirdik ve sonrasında literatüre geçen bir hastalık tanımlamış olduk."" bilgisini verdi.
Prof. Dr. Ahmet Oğuzhan Özen, ""1 numaralı hasta"" olarak literatüre geçen hastanın, tüm keşif ve tedavi sürecinin MÜ Pendik Eğitim ve Araştırma Hastanesinde gerçekleştiğini anlatarak, hastalığın neden kaynaklı olduğunu anlamaya dair yaptıkları çalışmalar ve yıllık incelemeler sonrasında bunun tedavi edilebilir bir sendrom olduğunu gördüklerini dile getirdi.
Geliştirdikleri tedavinin de ilk defa hastalarla bu hastanede buluştuğundan bahseden Özen, sözlerini şöyle sürdürdü:
""Daha önce bağışıklık sistemi kusurlarının böyle bir genetikle yani böyle bir hastalıkla ilişkili olduğu bildirilmemişti. Bu anlamda önemli bir keşif yapmış olduk. Hastalığın ismini yine biz verdik ve 'CHAPLE' hastalığı olarak tıp literatürüne geçti. Gerek ilk öncü keşif makalemiz, gerek sonraki tedaviye dair çabalarımız çok önemli. Çok yüksek prestijli tıp dergilerinde yüksek yankı buldu. Uluslararası haber ajanslarınca haber yapıldı. En son şubat ayında ilacının geliştirildiğine dair makalemiz de The Lancet dergisinde yayınlandı. Avrupa İmmünololoji Dernekleri Federasyonu tarafından tüm bu süreçlere yönelik olarak 'Eastern Star Award' isimli ödüle layık görüldüm.""
Özen, ABD menşeili bir ilaç firmasıyla 2019'dan itibaren ortak çalışma başlattıklarını ve bu projenin tüm süreçlerinin hastanelerinde gerçekleştirildiğini aktardı.
Ölümcül olabilen ve aile faciaları ile neticelenebilen bu hastalığa karşı, hastaları tam başarılı ve tam etkin fonksiyonel bireyler haline getirebilen bir tedavi geliştirdiklerini belirten Özen, ""Hastalar daha dakikalar içerisinde ilk dozunu alırken belirgin fayda gördüklerini ifade etmekteler. Daha önce oyun oynayamayan, koşamayan, okula gidemeyen çocuklar, okula giden bireyler, topluma fayda sağlayan bireyler haline gelebiliyorlar. Kalıcı olarak hastalığın bütün bulgularını düzeltebiliyoruz. Bunlar çok önemli gelişmeler."" dedi.
Prof. Dr. Özen, tedavinin global açıdan da büyük önem taşıdığına dikkati çekerek, ""Artık dünyanın herhangi bir coğrafyasında hasta bir çocuk varsa bunların kalıcı şekilde tedavi olabileceği anlamına geliyor. İleride bu geliştirilmiş olan tedaviler başka nadir hastalıklarda hatta daha yaygın hastalıklarda da kullanıma girme potansiyeline sahip. Bunun için de araştırmalar sürüyor."" değerlendirmesini yaptı.
Bu hastalıkla 20 yıldır mücadele eden 45 yaşındaki Hatice Halil ile aynı rahatsızlığa sahip 6,5 yaşındaki kızı Lara Halil de hastanede Prof. Dr. Ahmet Oğuzhan Özen ve ekibince tedavi altına alındı.
Anne Hatice Halil, daha önce birçok hastaneye başvurduklarını, haftanın 3 günü acil servise gitmek zorunda kaldığını ve çok zorlu bir süreç yaşadıklarını dile getirdi.
Prof. Dr. Özen ile tanıştıktan sonra kendisine ve kızına CHAPLE Sendromu tanısı konulduğunu aktaran Halil, tedaviye başlandığını ve şu anda çok iyi bir durumda olduklarını ifade etti.
Geçmişte 7 çocuğunu CHAPLE hastalığından dolayı kaybettiğini anlatan Halil, ""Hepsi 3 ya da 5 yaşına geldiklerine vefat ettiler, hiçbirini kurtaramadık. Bu tedaviye başladıktan sonra hem benim hem de kızımın hayatı değişti. Ben ölmüş gibiydim ve bu tedaviden sonra tekrar yaşamaya başladım."" şeklinde konuştu."
https://www.aa.com.tr/tr/dunya/polonyanin-ankara-buyukelcisi-lang-orta-dogunun-gercek-dramlarin-yasadigi-yer-oldugunu-soyledi/3299328,"Polonya'nın Ankara Büyükelçisi Lang, Orta Doğu'nun gerçek dramların yaşadığı yer olduğunu söyledi","Polonya'nın Ankara Büyükelçisi Maciej Przemyslaw Lang, Polonya'nın Filistin bağımsızlık bildirgesini tanıyan ilk ülkelerden biri olduğunu belirterek, Orta Doğu'yu gerçek insanların gerçek dramlar yaşadıkları bir yer olarak gördüğünü söyledi.","Büyükelçi Lang, İstanbul Avcılar'da bulunan ve kazı çalışmalarının devam ettiği Bathonea Antik Kenti'ni ziyaret etti.
Lang, İsrail'in Gazze'ye yönelik saldırıları, Rusya-Ukrayna savaşı, Polonya'ya sığınan Ukraynalılar gibi güncel konulara ve antik kent ziyaretine ilişkin değerlendirmede bulundu.
Polonya'nın 1988 yılında Filistin Bağımsızlık Bildirgesini tanıyan ilk ülkelerden biri olduğuna işaret eden Lang, ""Varşova'da Filistin Büyükelçiliğimiz var ve bu da aslında bu konudaki tutumumuz hakkında çok şey anlatıyor."" dedi.
Lang, hem 7 Ekim'de hem de Gazze'deki sivillere insani yardım götürmeye çalışırken hayatını kaybedenler arasında Polonya vatandaşlarının da olduğunu belirterek, ""Şahsen ben bölgeyi, Orta Doğu'yu büyük bir jeopolitik satranç tahtası olarak görmüyorum, gerçek insanların gerçek dramlar yaşadıkları bir yer olarak görüyorum."" diye konuştu.
- ""Mümkün olduğunca uzun süre Polonya'da kalabilmeleri için gerçekten elimizden geleni yaptık""
Rusya-Ukrayna savaşı başladığında Polonya'da olduğunu, o dönemde her hafta yaklaşık yarım milyon olmak üzere bir ay içinde 2 milyona yakın Ukraynalının Polonya'ya sığındığını dile getiren Lang, ""Tek bir mülteci kampı bile açmadık. Hepsi Polonyalı aileler tarafından kabul edildi ki, bu kesinlikle eşi benzeri görülmemiş bir durumdu."" ifadesini kullandı.
Lang, Polonya'nın Ukraynalı göçmenler için en iyi koşulları oluşturmaya çalıştığını belirterek, hazırlıklı olmamalarına rağmen özellikle eğitim konusunda iyi koşullar sağladıklarını söyledi.
Ukraynalıların Polonya'da tüm temel haklara sahip olduğunu, sosyal güvenlik numarasıyla sağlık hizmetlerine, eğitime ve işgücü piyasalarına erişim sağlayabildiklerinin altını çizen Lang, ""Mümkün olduğunca uzun süre Polonya'da kalabilmeleri için gerçekten elimizden geleni yaptık."" diye konuştu.
Polonya'nın, Ukrayna'nın Rusya aleyhine Uluslararası Adalet Divanı'nda (UAD) açtığı soykırım davasına müdahil olma kararı hakkında da konuşan Lang, ""Hepimiz Buça'daki toplu mezarları gördük."" dedi.
Lang, Polonya'nın İkinci Dünya Savaşı sırasında 6 milyon vatandaşını kaybettiğini hatırlatarak, ""Bu konudaki hassasiyetimiz apaçık ortada diyebilirim."" ifadesini kullandı.
Büyükelçi Lang, geçen hafta Milli İstihbarat Teşkilatı (MİT) Başkanlığı koordinasyonunda Ankara'da gerçekleşen esir takası konusunda da ""Bence bu takas, Türkiye'nin uluslararası arenada oynadığı çok önemli rolü gösteriyor, ayrıca çok ama çok hassas konuların ele alınmasındaki uzmanlık düzeyini de gösteriyor."" dedi.
Bathonea Antik Kenti'ni ziyareti vesilesiyle arkeolojik çalışmaların Türkiye-Polonya ilişkilerindeki yerine değinen Lang, ""Arkeoloji alanındaki işbirliği Türkiye ile ilişkilerimizin çok önemli bir alanını oluşturuyor. Bu nedenle Türkiye'de çalışan uzmanlarımızın faaliyetlerine özel önem veriyoruz."" ifadelerini kullandı.
Lang, Bathonea'da çalışan Polonyalı arkeoloji öğrencilerinin neler yapmak istediklerini kendi gözleriyle görmek istediğini, Türk meslektaşlarıyla kurdukları yüksek düzeyli ve kaliteli işbirliğinden ve Türk makamlarından aldıkları destekten de etkilendiğini kaydetti.
Polonyalı arkeologların Türkiye'de farklı kazılarda görev aldığını belirten Lang, Polonyalı uzmanlara göre bu konuda Türkiye'nin çok önemli bir yer olduğunu aktardı.
İstanbul Avcılar'da bulunan ve kazı çalışmalarının devam ettiği Bathonea Antik Kenti'ni ziyaretinde Lang'a, Polonya'nın İstanbul Başkonsolosu Witold Lesniak, Avcılar Belediye Başkanı Utku Caner Çaykara, Kocaeli Üniversitesi Rektör Yardımcısı Prof. Dr. Ömer Faruk Çelik ve Bathonea Antik Kenti Kazı Başkanı Prof. Dr. Şengül Aydıngün eşlik etti.
Bathonea Antik Kenti Kazı Başkanı Aydıngün, Lang ve Lesniak'a antik kent ve kazı çalışmaları hakkında bilgi verdi.
Lang, Bathonea Antik Kenti kazısına katılan Polonya Bilimler Akademisinden 12 arkeolog ve mimarda oluşan yüksek lisans ve doktora öğrencileriyle sohbet ederek yapılan çalışmalar hakkında bilgi aldı."
https://www.aa.com.tr/tr/saglik/sanal-ortamda-oynanan-oyunlar-cocuklarda-gerceklik-duygusunu-ortadan-kaldirabiliyor/3299310,Sanal ortamda oynanan oyunlar çocuklarda gerçeklik duygusunu ortadan kaldırabiliyor,"Çocukluk çağında oynanan şiddet ve cinsellik içerikli çevrim içi deneyim ve oyun platformlarının, utanma ve suçluluk duygusunu ortadan kaldırabildiği, psikolojik sağlığı tehdit edebildiği belirtildi.","Psikiyatrist Prof. Dr. Abdülkadir Çelik, AA muhabirine yaptığı açıklamada, Roblox isimli oyun platformuna ve uygulama marketlerindeki linklerine, çocukların istismarına neden olacak içerikler barındırması sebebiyle Adana 6. Sulh Ceza Hakimliğince erişim engeli getirilmesini değerlendirdi.
İnsanlık tarihi boyunca değişim ve gelişimin kaçınılmaz bir durum olduğunu belirten Çelik, dijital teknoloji ve iletişimin de bu değişim ve gelişimin bir parçası olarak ele alınması gerektiğini söyledi.
Çelik, teknolojinin getirdikleri olduğu kadar kaybettirdiği bazı şeyleri barındırabildiğini ifade ederek, kimi zaman toplum için risk taşıyabildiğini dile getirdi. Çelik, ""Bu nedenle bu risklerin doğru yönetilmesi gerekiyor. Dijital teknoloji ve sosyal medya küreselleşen dünyada iletişimi ve kültürel etkileşimi arttırsa da denetlenmesindeki zorluklardan dolayı en fazla da çocuklar üzerinde bir tehdit oluşturuyor."" dedi.
Teknolojinin içinde doğan Z kuşağının bir yandan teknolojinin nimetlerinden yararlanarak bilgiye daha kolay ulaşabilirken, bir yandan da dijital teknolojinin bağımlılık yaratıcı yönüyle bu teknolojiyi kötü yönde kullanabildiğine dikkati çeken Çelik, sözlerine şöyle devam etti:
""Çocuklar akıllı telefon ve tablet üzerinden değişik oyunlar oynayabiliyorlar. Bu noktada denetim ve ailenin dijital teknoloji kullanımı konusunda son derece bilinçli olması çok önemli. Çünkü, sosyal medyanın da etkisiyle kendi tercihleri olmasa dahi çocuklar uygunsuz içeriklere maruz kalabiliyorlar. Örneğin, ABD'de 8-12 yaş arasındaki çocukların dörtte üçü bu gibi uygunsuz içerikleri izliyor. Burada ailelerin çok önemli bir payı bulunuyor. Maalesef, ailelerin kontrol edemedikleri bazı durumlar ortaya çıkabiliyor. Kimi zaman çalışan anne baba çocuklarını telefon ve internet ile oyalamaya çalışıyor, çocuklar belki anne babayı rahatsız etmiyorlar ancak çocuğun hem teknolojiye bağımlı hale gelmesi kolaylaşıyor hem de insan ilişkilerini geliştirmesi zorlaşıyor. Çocukların tükettiği içerik de anne babalar tarafından sıkı denetlenmediğinde bu durum ciddi bir risk oluşturabiliyor.""
Her yaş grubuna göre izlenebilecek ve izlenemeyecek içeriklerin farklı olduğunun altını çizen Çelik, çocuklukta somut düşünce kadar soyut düşüncenin de gelişmesi gerektiğini vurguladı.
Çelik, şunları kaydetti:
""Çocuklar soyut düşünceye ancak ergenliğin sonunda ulaşabilirler, böylece gerçeği test etme ve değerlendirme olabilir, gerçek hayat ile filmlerde televizyonda gösterilen arasındaki farkı anlamış olabilirler. Bu nedenle özellikle sanal ortamda oynanan oyunların önemli bir boyutu da gerçeklik duygusunu ortadan kaldırıyor olmasıdır. Tamamen hayal dünyası, sanal bir alemde olan şeyler, sanal alemde olan şeyler de gerçekmiş gibi algılanıyor fakat kendisi o ortamda olmadığı için kötü bir hareket yapılıyor, o hareketi izliyor tıpkı bir gözlemciymiş gibi. Fakat o onun iç dünyasına, duygu dünyasına ve beyin dünyasına işlemiş oluyor. Bu nedenle de örneğin o yaşlar için uygun olmayan cinsellikle ilgili bir şey olduğu zaman utanma veya suçluluk da ortadan kalkabilir. 'Yasaklama' ilk bakışta kötü gibi gelebilir fakat bazı şeylerin sınırlanması daha doğru olur. 'Yasak' kelimesi her zaman daha cazip bir kelime olduğu için 'sınırlama' kelimesini kullanmakta fayda vardır. Yaşlara göre kullanıma kapalı hale getirilebilir.""
Türkiye Psikiyatri Derneği ve Türkiye Çocuk ve Genç Psikiyatrisi Derneği Üyesi uzman Dr. Önder Küçük de geçen yıl yayımlanan bir araştırmaya göre, 2 yaş üstü çocukların yüzde 90'ından fazlasının video oyunu oynadığını ve 8-17 yaş arasındaki çocuklar günde ortalama 1,5-2 saatlerini video oyunu oynamakla geçirdiğini ortaya koyduğunu söyledi.
Çocukların gerek çevrim dışı gerek çevrim içi oyunlar oynayarak vakit geçirmelerinin onlara eğlenceli, geliştirici ve eğitici deneyimler sağlayabileceği gibi risk oluşturacak durumlara ve yaşantılara da yol açabildiğini ifade eden Küçük, ""Çevrim dışı veya çevrim içi oyun oynamanın, bu oyunların içeriklerini tüketmenin çocukların bilişsel, duygusal ve sosyal açılardan gelişimlerini etkileyebileceği söylenebilir. Fakat oyun oynamanın gelişim üzerindeki etkilerini değerlendirirken çocuğun oyun oynama motivasyonu, oynadıkları oyunların özellikleri ve içeriği, oyunda başka insanlarla sosyal etkileşime ne kadar girebildikleri ve çocuğun oyunun dışında yetiştiği sosyal bağlam gibi faktörleri de göz önünde bulundurmak uygun olacaktır."" değerlendirmesinde bulundu.
Küçük, bilişsel açıdan değerlendirildiğinde oyun oynamanın çocukların problem çözme becerilerini, stratejik düşünme kabiliyetlerini, el göz koordinasyonlarını ve uzamsal algılarını geliştirmede olumlu bir etkisi olabildiğini aktardı.
Aşırı oyun oynama durumunda ise çocukların, dikkat dağınıklığı ve konsantrasyon sorunları yaşayabileceğini de belirten Küçük, sözlerine şöyle devam etti:
""Duygusal açıdan değerlendirildiğinde işbirliği gerektiren oyunlar çocukların başkalarıyla uyum içinde çalışmayı öğrenmelerine ve sosyal-duygusal becerilerini geliştirmelerine yardımcı olabilir. Ancak şiddet içerikli oyunlara maruz kalan çocukların saldırgan davranışlar sergileyebildiği, korku ve kaygı seviyelerinin arttığı da gözlemlenebilmektedir. Bunun yanı sıra, şiddet içerikli video oyunlarının saldırgan davranışları ne seviyede artırabildiği üzerine araştırmaların güncel olarak devam ettiği vurgulanmalıdır. Şiddet içeriklerine maruz kalmak ile saldırgan ve şiddet içerikli davranışlar sergilemek arasındaki ilişki değerlendirilirken çocuğun içinde büyüdüğü sosyal bağlam ve aile ortamı gibi değişkenler de göz önünde bulundurulmalıdır.""
Küçük, sosyal açıdan değerlendirildiğinde başka insanlarla etkileşime girmelerini sağlayan çevrimiçi oyunlar oynamanın çocukların işbirliği yapma ve liderlik becerilerini geliştirebildiğini ve sosyalleşmelerine olanak tanıyabildiğini belirterek, ""Öte yandan başkaları ile girdikleri etkileşimlerde siber zorbalık, farkında olmadan kişisel bilgileri paylaşma veya kişisel bilgilerin güvenliğini etkileyecek davranışlarda bulunma, uygunsuz içerikler ve davranışlara maruz kalma gibi birçok açıdan riskli olabilecek durumlar deneyimleyebilirler."" dedi.
Cinsel içerikli oyunlara ilişkin de görüşlerini bildiren Küçük, sözlerini şöyle sürdürdü:
""Çocukların özellikle cinsellik barındıran, yaşlarına uygun olmayan içeriklere maruz kalmaları onları birçok açıdan olumsuz yönde etkileyebilir. Erken yaşta bu tür içerikler, çocukların sağlıksız bir cinsellik algısı geliştirmelerine sebep olabilir ve davranışlarını olumsuz yönde etkileyebilir, psikolojik sağlıklarını tehdit edebilir ve uzun vadede sağlıksız ilişkiler geliştirmelerine sebep olabilir.""
Küçük, oyun oynamanın ve oyunlardaki içeriklerin çocuklar üzerinde hem olumlu hem de olumsuz etkileri olabildiğinden, bu riskleri azaltmak ve önleyebilmek için ebeveynler ve eğitimcilerin, çocukların oyun alışkanlıklarını takip etmesi, deneyimlerini dikkatle izlemesi ve onları yönlendirmesi gerektiği uyarısında bulundu.
Uzman Dr. Küçük, ""Çocukların yaşlarına uygun oyunlar seçmeleri, oyun sürelerini dengelemeleri/sınırlandırmalı, oyunların yanı sıra farklı ilgi alanlarına da yönlendirmeleri ve çevrimiçi güvenlik kurallarını öğrenmeleri önemlidir. Böylece, oyunların potansiyel faydalarından yararlanırken olumsuz etkilerini en aza indirmek mümkün olacaktır."" diye konuştu."
https://www.aa.com.tr/tr/egitim/hafta-sonu-yapilacak-yokdile-101-bin-96-aday-katilacak/3299273,Hafta sonu yapılacak YÖKDİL'e 101 bin 96 aday katılacak,"Ölçme, Seçme ve Yerleştirme Merkezince (ÖSYM) gerçekleştirilecek Yükseköğretim Kurumları Yabancı Dil Sınavı, (2024-YÖKDİL/2) 11 Ağustos Pazar günü yapılacak.","ÖSYM'den yapılan açıklamaya göre, sınav 81 il ve 87 sınav merkezinde, 349 binada ve 4 bin 16 salonda gerçekleştirilecek. Saat 10.15'te başlayacak sınava katılacak adaylar saat 10.00'dan sonra binalara alınmayacak.
Bu yıl ikincisi düzenlenecek 2024-YÖKDİL/2'de, İngilizcede fen bilimleri, sağlık bilimleri ve sosyal bilimler alanlarında, Almanca, Arapça ve Fransızca dillerinde ise sadece sosyal bilimler alanından soru sorulacak. Sınavda adaylara çoktan seçmeli 80 soru için 180 dakika cevaplama süresi verilecek. 13.15'te sona erecek sınavda ek süre verilmesi uygun görülen engelli adaylar 30 dakika ilave sürelerini kullanabilecek.
Kimlik kartını kaybeden, kimlik kartı bulunmayan veya kimlik kartında kimlik numarası ve fotoğrafı olmayan adaylar için il ve ilçe nüfus müdürlükleri sınav günü açık tutulacak.
Sınav sonuçları 29 Ağustos'ta açıklanacak.
Açıklamada görüşlerine yer verilen ÖSYM Başkanı Prof. Dr. Bayram Ali Ersoy, sınava 101 bin 96 adayın katılacağını bildirdi.
Ersoy, toplam 15 bin 162 kişinin sınav günü görev yapacağını belirterek, ""Sınav güvenliği için 2 bin 249 emniyet mensubu görev yapacak. YÖKDİL/2'ye 267 engelli aday başvuru yaptı. Sınava başvuran gaziler ile şehit ve gazilerin eş ve çocukları sınav ücretinden muaf tutuldu, 746 aday bu haktan yararlandı. Sınavda görevli tüm personele kolaylıklar, sınava katılacak adaylara da şimdiden başarılar diliyorum."" ifadelerini kullandı."
https://www.aa.com.tr/tr/dunya/sudandaki-asiri-yagis-ve-sellerde-hayatini-kaybedenlerin-sayisi-77ye-yukseldi/3299244,Sudan'daki aşırı yağış ve sellerde hayatını kaybedenlerin sayısı 77'ye yükseldi,Sudan'ın farklı eyaletlerinde etkili olan şiddetli yağış ve seller nedeniyle haziran ayından bu yana hayatını kaybedenlerin sayısı 77'ye çıktı.,"Sudan Kızılayı, son 3 günde Nil Nehri eyaletindeki sellerde 34 kişinin öldüğünü, 588 kişinin yaralandığını, 24 bin 104 evin tamamen ve 8 bin 16 evin kısmen yıkıldığını bildirdi.
Kuzey eyaleti Sağlık Bakanlığından yapılan açıklamada, son 3 günde eyaletteki şiddetli yağış ve seller nedeniyle 11 kişinin yaşamını yitirdiği, 86 kişinin yaralandığı kaydedildi.
Eyalette 2 bin 385 ailenin afetten etkilendiği ifade edilen açıklamada, 2 bin 488 evin kısmen ve 346 evin tamamen yıkıldığı bilgisi paylaşıldı.
Ülkede aşırı yağış ve seller nedeniyle haziran ayından bu yana hayatını kaybedenlerin sayısı 77'ye çıktı.
Sudan'daki Birleşmiş Milletler İnsani İşler Koordinasyon Ofisinin (OCHA) sosyal medya hesabından yapılan açıklamada, ülkede yaşanan şiddetli yağışların yol açtığı seller dolayısıyla 73 binden fazla kişinin etkilendiği ve 14 binden fazla evin tamamen veya kısmen sel çöktüğü belirtildi.
Açıklamada, sellerin Sudan'ın 18 eyaletinin 11'inde etkili olduğu kaydedilirken 21 bin 370 kişinin seller nedeniyle yerinden edildiği aktarıldı.
Sudan Sağlık Bakanlığı, 5 Ağustos'ta, haziran ayından itibaren ülkenin 7 eyaletinde yaşanan sağanak ve seller nedeniyle 32 kişinin öldüğünü, 107 kişinin de yaralandığını açıklamıştı.
Ülkede temmuz ile ekim ayları arasında etkili olan yağmur döneminde yaşanan sel ve taşkınlar sonucu her yıl 100'den fazla kişi hayatını kaybediyor, on binlerce ev, iş yeri ve tarım arazisi zarar görüyor.
"
https://www.aa.com.tr/tr/gundem/anadolu-otoyolunun-duzce-kesiminde-tira-carpan-otobusteki-20-kisi-yaralandi/3299199,Anadolu Otoyolu'nun Düzce kesiminde tıra çarpan otobüsteki 20 kişi yaralandı,Anadolu Otoyolu'nun Düzce mevkisinde otobüsün tıra çarpması sonucu 20 kişi yaralandı.,"İstanbul'dan Ankara istikametine giden Muhammed Çaylak idaresindeki 57 AAG 077 plakalı yolcu otobüsü, Gümüşova rampaları mevkisinde önünde seyreden Çağatay Kaçan'ın kullandığı 81 AED 319 plakalı tıra çarptı.
İhbar üzerine bölgeye polis, jandarma, itfaiye, sağlık ve Karayolları ekipleri sevk edildi.
Kazada otobüs şoförü ile 19 yolcu yaralandı. Ambulanslarla çevredeki hastanelere kaldırılan yaralıların genel sağlık durumunun iyi olduğu öğrenildi.
Bölgede kaza nedeniyle aksayan ulaşım, araçların kaldırılmasının ardından normale döndü."
https://www.aa.com.tr/tr/gundem/turkiye-ve-dunya-gundemi/3299187,Türkiye ve dünya gündemi,"Türkiye ve dünya gündemi, lider programları, etkinlikler ile bir bakışta bugünün gündemi.","1- Cumhurbaşkanı Recep Tayyip Erdoğan, Başakşehir Futbol Kulübü Tesisleri'nde Başakşehir Futbol Akademisi ve Kupa Meydanı Açılış Programı'na katılacak.
(İstanbul/18.00) (Fotoğraflı-Görüntülü)
YASAMA YÜRÜTME SİYASET
1- Sağlık Bakanı Kemal Memişoğlu, Adıyaman ve Malatya valiliklerini ziyaret edecek.
(Adıyaman/Malatya/09.00/18.00) (Fotoğraflı-Görüntülü)
2- AK Parti Genel Başkan Yardımcısı Zafer Sırakaya, İslam Toplumu Milli Görüş Teşkilatı (IGMG) Ankara Şube binasının açılışına katılacak.
(Ankara/16.00) (Fotoğraflı-Görüntülü)
EKONOMİ FİNANS
1- Sanayi ve Teknoloji Bakanı Mehmet Fatih Kacır, BG Ferrokrom fabrikası açılış törenine, Balıkesir İl Danışma Meclisi Toplantısı'na ve TÜBİTAK Gökyüzü Gözlem Etkinliği'ne iştirak edecek.
(Bursa/14.00/Balıkesir/17.00/Bursa/20.00) (Fotoğraflı-Görüntülü)
2- Ulaştırma ve Altyapı Bakanı Abdulkadir Uraloğlu, Çukurova Uluslararası Havalimanı'nda basın açıklaması yapacak.
(Mersin/10.00) (Fotoğraflı-Görüntülü)
3- Türkiye İstatistik Kurumu, haziran ayına ilişkin sanayi üretim ve dış ticaret endekslerini açıklayacak.
(Ankara/10.00)
DÜNYA DİPLOMASİ
1- Dışişleri Bakanı Hakan Fidan, Karadağ Başbakan Yardımcısı ve Dışişleri Bakanı Ervin İbrahimovic ile ortak basın toplantısı düzenleyecek.
(İstanbul) (Fotoğraflı-Görüntülü)
2- ⁠İsrail'in Gazze Şeridi'ne saldırıları ve İsrail-Lübnan sınır hattındaki gerilim izleniyor.
(Gazze/Kudüs/Beyrut) (Fotoğraflı-Görüntülü)
GÜNCEL
1- Ankara'da yolcu otobüsünün köprü ayaklarına çarpması sonucu 9 kişinin öldüğü, 26 kişinin yaralandığı kazayla ilgili gelişmeler takip ediliyor.
(Ankara)
SPOR
1- Gençlik ve Spor Bakanı Osman Aşkın Bak, Paris 2024 Olimpiyat Oyunları’nda mücadele eden milli sporcuların müsabakalarını izleyecek; milli sporcular 4 branşta müsabakalara çıkacak.
(Paris/10.00-23.00) (Fotoğraflı)
2- Trendyol Süper Lig'in 2024-2025 sezonunun ilk hafta açılış maçında Galatasaray, Atakaş Hatayspor'u konuk edecek.
(İstanbul/21.00) (Fotoğraflı-Görüntülü)
3- Trendyol 1. Lig'in ilk haftası, Sakaryaspor-Ankara Keçörengücü maçıyla başlayacak.
(İstanbul/21.00) (Fotoğraflı)"
https://www.aa.com.tr/tr/gundem/ankarada-yolcu-otobusunun-kopru-ayagina-carptigi-kazada-9-kisi-oldu-27-kisi-yaralandi/3299170,"Ankara'da yolcu otobüsünün köprü ayağına çarptığı kazada 9 kişi öldü, 27 kişi yaralandı","Ankara'nın Polatlı ilçesi yakınlarında yolcu otobüsünün köprü ayağına çarpması sonucu ilk belirlemelere göre 9 kişi öldü, 27 kişi yaralandı.","Alınan bilgiye göre, Ağrı'dan İzmir'e gitmek üzere yola çıkan ve sürücüsünün kimliği henüz belirlenemeyen Öz Ağrı Seç Turizm firmasına ait 04 AAV 951 plakalı yolcu otobüsü, sabaha karşı Olukpınar köyü yakınlarında yoldan çıkarak köprü ayaklarına çarptı.
İhbar üzerine olay yerine gelen itfaiye ekipleri otobüste sıkışanları kurtardı. Yaralılar, ambulanslarla çevredeki hastanelere sevk edildi.
Kazanın meydana geldiği güzergah trafiğe kapatıldı.
&amp;amp;amp;amp;amp;amp;amp;amp;amp;amp;amp;amp;lt;br class=""k-br"" /&amp;amp;amp;amp;amp;amp;amp;amp;amp;amp;amp;amp;gt;
Kaza sırasında otobüsün arkasında seyreden otomobilin sürücüsü Murat Türkoğlu, Polatlı'ya gittiklerini belirterek, ""Temelli'den beraber çıktık, arkalı önlüydük zaten. Otobüs biraz hızlıydı, buraya 3-4 kilometre kala yalpalamaya başladı, sonra köprüye çarptı. Otobüsten fırlayan parçalar aracımıza isabet etti. Arkadan selektör yaptık, kornaya bastık ama duymadı."" diye konuştu.

Bir dizi çalışma ve incelemelerde bulunmak üzere kente gelen Sağlık Bakanı Kemal Memişoğlu, Adıyaman Eğitim ve Araştırma Hastanesi'nde gazetecilere, sabah saatlerinde Ankara'da meydana gelen trafik kazasına ilişkin açıklama yaptı.
Memişoğlu, ""Ankara'da elim bir trafik kazası oldu ve 36 vatandaşımız etkilendi. Maalesef bunların 9'u rahmetli oldu, Allah'tan rahmet diliyorum. Diğer 27 hastamız hastanede ve 5'inin durumu biraz kritik, tedavileri devam etmekte."" diye konuştu.

Adalet Bakanı Yılmaz Tunç, sosyal medya hesabından yaptığı açıklamada, kazada hayatını kaybedenlere Allah'tan rahmet, yaralılara acil şifa dileğinde bulundu.
Kazayla ilgili soruşturma başlatıldığını bildiren Tunç, ""Yüreğimizi yakan kazayla ilgili Ankara Batı Cumhuriyet Başsavcılığı tarafından adli soruşturma başlatılmış olup, bir Cumhuriyet başsavcıvekili koordinesinde üç Cumhuriyet savcısı görevlendirilmiştir. Soruşturma titizlikle sürdürülmektedir."" ifadelerini kullandı.

Ağrı'dan İzmir'e gitmek üzere yola çıkan ve sürücüsünün kimliği henüz belirlenemeyen Öz Ağrı Seç Turizm firmasına ait 04 AAV 951 plakalı yolcu otobüsünün, dün saat 09.35'te Doğubayazıt ilçesindeki otogara giriş yaptığı ve bir süre sonra yolcuları alarak hareket ettiği bildirildi.
Otobüsün, Doğubayazıt Otogarı'na giriş ve çıkış anları güvenlik kamerasınca görüntülendi.
Aile ve Sosyal Hizmetler Bakanı Mahinur Özdemir Göktaş, sosyal medya hesabından yaptığı paylaşımda şunları kaydetti:
""Ankara'nın Polatlı ilçesinde gerçekleşen otobüs kazasının ardından Psikososyal Destek (PSD) ekiplerimiz ivedilikle olay yerine ve hastanelere intikal ederek kazadan etkilenen vatandaşlarımıza yönelik psikososyal destek çalışmalarına başlamışlardır. Elim kazada hayatını kaybedenlere Allah'tan rahmet, yakınlarına başsağlığı diliyorum. Tedavileri devam eden yaralı vatandaşlarımızın bir an evvel sağlıklarına kavuşmalarını temenni ediyorum.""

TBMM Başkanı Numan Kurtulmuş, sosyal medya hesabından yayımladığı mesajında, ""Ankara'nın Polatlı ilçesinde meydana gelen elim trafik kazasında hayatını kaybeden vatandaşlarımıza Allah'tan rahmet, kederli ailelerine başsağlığı, yaralılara acil şifalar diliyorum."" ifadelerini kullandı.
Cumhurbaşkanı Yardımcısı Cevdet Yılmaz da, sosyal medya hesabından yaptığı paylaşımda, ""Ankara'nın Polatlı ilçesinde meydana gelen elim trafik kazasında vefat eden vatandaşlarımıza Allah'tan rahmet, ailelerine sabır ve başsağlığı, yaralı vatandaşlarımıza acil şifalar diliyorum."" ifadesini kullandı.
"
https://www.aa.com.tr/tr/paris-2024/boksta-kadinlar-54-kilo-finalinde-hatice-akbas-gumus-madalya-kazandi/3299112,"Boksta kadınlar 54 kilo finalinde Hatice Akbaş, gümüş madalya kazandı","Paris 2024 Olimpiyat Oyunları'nda boksta 54 kiloda final müsabakasına çıkan Hatice Akbaş, gümüş madalya kazandı.","Roland-Garros'taki karşılaşmada Çinli Yuan Chang ile karşılaşan Akbaş, ilk raundu 4-1, ikinci raundu 5-0, üçüncü raundu da 5-0 kaybederek toplamda 5-0'lık skorla mağlup oldu.
Hatice, Paris 2024 Olimpiyat Oyunları'nda Türkiye'nin ikinci gümüş madalyasını kazanan isim oldu.
Roland-Garros'ta gerçekleştirilen müsabakaların ardından düzenlenen madalya töreninde gözyaşlarına engel olamayan Akbaş, daha sonra madalya kazanan diğer boksörlerle birlikte fotoğraf çektirdi.
Oyunlardaki ilk maçında Büyük Britanya'dan Charley Davison'u 3-2'lik skorla geçen Hatice Akbaş, son 16 turunda ise Avustralyalı Tiana Echegaray'ı 5-0 yendi.
Çeyrek finalde Moğolistan'dan Enkhjargal Munguntsetseg'i 5-0'la geçerek madalyayı garantileyen milli sporcu, yarı finalde Güney Koreli Aeji Im karşısında 3-2'lik skorla kazanarak finale yükselmişti.
Cumhurbaşkanı Yardımcısı Cevdet Yılmaz, sosyal medya hesabından yaptığı paylaşımda, ""Katıldığı ilk olimpiyattan gümüş madalya ile dönen sporcumuz Hatice Akbaş'ı ve spor yaşamına katkı sunan herkesi tebrik ederim. Bir sonraki olimpiyatlarda altın olsun dileğiyle…"" ifadesini kullandı.
Gençlik ve Spor Bakanı Osman Aşkın Bak, X hesabından ""Seninle gurur duyuyoruz Hatice. Olimpiyat ikincisi olan milli sporcumuz Hatice Akbaş'ı yürekten tebrik ediyorum."" paylaşımını yaptı.
Malatya'nın Akçadağ ilçesi Çarşı Meydanı'nda kurulan dev ekranda Hatice'nin final müsabakasını annesi İlkay, kardeşleri Ali ve Melisa Akbaş, akrabaları ile Akçadağ Kaymakamı Adem Topaca, Akçadağ Belediye Başkanı Hasan Ulutaş, MHP Malatya Milletvekili Mehmet Celal Fendoğlu, Gençlik ve Spor İl Müdürü Ebubekir Kayhan, MHP İl Başkanı Gökhan Gök ve çok sayıda vatandaş izledi.
Roland-Garros'taki organizasyonda milli sporcunun, finalde Çinli Yuan Chang'e kaybetmesi, Hatice'nin ailesi ve hemşehrilerini üzdü.
Maçı izlerken büyük bir heyecan yaşayan anne İlkay Akbaş, kızının altın madalyayı kazanması için sürekli dua etti.
Anne Akbaş, karşılaşmanın ardından gazetecilere yaptığı açıklamada; kızına, eşine ve tüm milli takım antrenörlerine teşekkür etti. Hatice'nin ilk kez olimpiyat heyecanı yaşadığını belirten Akbaş, şunları kaydetti:
""Hedefimiz bir madalyaydı, çok şükür gümüş madalya aldı. Hatice, çok genç ve ilk olimpiyatı, tecrübesizdi. Allah nasip ederse 2028 Olimpiyatları'ndan şampiyon olarak gelecek ama olimpiyat ikinciliğinde şu anda bizim gururumuz. Çünkü ilk olimpiyattaydı ve daha yaşı çok geç. Hocaya, eşime çok teşekkür ediyorum, kızımın ellerine kollarına sağlık."""
https://www.aa.com.tr/tr/gundem/sgkdan-gss-prim-borclarina-iliskin-yaniltici-iban-numarali-smsler-hakkinda-uyari/3299010,"SGK'dan, GSS prim borçlarına ilişkin ""yanıltıcı IBAN numaralı SMS'ler"" hakkında uyarı","Sosyal Güvenlik Kurumu (SGK), vatandaşları, Genel Sağlık Sigortası (GSS) prim borçları için IBAN numarasına ödeme yapılmasına dair SMS'lere itibar etmemeleri konusunda uyardı.","SGK'dan, GSS prim borçlarına ilişkin ""yanıltıcı IBAN numaralı SMS'ler"" hakkında açıklama yapıldı.
Açıklamada, son dönemde vatandaşlara, ""Genel Sağlık Sigortası prim borcunun bulunduğu ve iletilen IBAN'a para yatırılarak, söz konusu borcun ödenebileceğine"" dair SMS'ler iletildiğine ilişkin şikayetler geldiği belirtildi.
GSS prim borcu bulunan vatandaşların söz konusu prim borçlarını anlaşmalı bankalardan bankamatik, internet bankacılığı ile mobil bankacılık kanalı veya e-Devlet üzerinden yalnızca T.C. kimlik numaraları ile ödeyebildiği aktarılan açıklamada, herhangi bir IBAN numarasına para yatırmamaları gerektiği vurgulandı.
SGK tarafından vatandaşlara ilgili kapsamlarda bilgilendirme amacıyla gönderilen tebligat ve SMS'ler içerisinde de herhangi bir IBAN numarasına yer verilmediğinin altı çizildi.
Açıklamada, şunlar kaydedildi:
""Buna göre vatandaşlarımızın kendilerine iletilen Genel Sağlık Sigortası borcunun bulunduğu ve mesajda yer alan IBAN numarasına söz konusu borcun yatırılmasına dair SMS'lere itibar etmemeleri gerekmektedir."""
https://www.aa.com.tr/tr/spor/van-golunde-14-kilometrelik-yuzme-maratonu-yapildi/3298964,Van Gölü'nde 14 kilometrelik yüzme maratonu yapıldı,"Sahil Güvenlik ve sağlık ekiplerinin kontrolünde göle giren 19 sporcu, 7 saat süren zorlu maratonu Ahlat İskelesi'nde tamamladı.","Bitlis'in Tatvan ilçesinde Van Gölü'nde 14 kilometrelik yüzme maratonu düzenlendi.
Bitlis'in düşman işgalinden kurtuluşunun 108. yıl dönümü etkinlikleri kapsamında Van Gölü'ne kıyısı bulunan kentin Tatvan ilçesinde 14 kilometrelik yüzme maratonu organize edildi.
Sahil Güvenlik ve sağlık ekiplerinin kontrolünde göle giren 19 sporcu, 7 saat süren zorlu maratonun ardından Ahlat İskelesi'ne ulaştı.

Vali Erol Karaömeroğlu ve beraberindekiler, maratona katılanları tebrik ederek, madalya ve ödüllerini takdim etti.
Karaömeroğlu, Bitlis'in düşman işgalinden kurtuluşunun 108. yıl dönümünü güzel etkinliklerle kutladıklarını söylerek, ""İlk kez böyle bir etkinlik yapıyoruz. Yarı resmi oldu. Seneye inşallah Gençlik ve Spor Bakanlığımızca Ahlat şenlikleri yapılacak. Bütün federasyonlarımız burada yarışmalar yapacak. İnşallah Ahlat, sporun başkenti olacak."" dedi.

Maratona katılan 67 yaşındaki yüzücü Servet Ateş de ""Heyecan vericiydi, müthişti. Parkur çok zorluydu. Mesafe çok uzundu. Zoru başarmak için biz de suya atladık."" diye konuştu.
İstanbul'dan gelen yüzücü Hamide Yılmaz ise ""Zaten yüzmeyi seviyoruz. Çok beğendik, güzel karşılandık. Çok güzel bir anı oldu. Burayı hiç unutmayacağız."" ifadesini kullandı.
Programa, Ahlat Kaymakamı Batuhan Bingöl, Bitlis Belediye Başkanı Nesrullah Tanğlay, Ahlat Belediye Başkanı Yavuz Gülmez ile Bitlis Eğitim ve Tanıtma Vakfı (BETAV) Başkanı Ahmet Eren de katıldı."
https://www.aa.com.tr/tr/dunya/netanyahu-gazzedeki-saldirilarda-15-bin-hamas-uyesi-ve-15-bin-sivilin-oldugunu-iddia-etti/3298944,"Netanyahu, Gazze'deki saldırılarda 15 bin Hamas üyesi ve 15 bin sivilin öldüğünü iddia etti","Gazze Şeridi'nde 40 bine yakın Filistinliyi öldüren İsrail'in Başbakanı Binyamin Netanyahu, 7 Ekim'den bu yana bölgeye düzenlenen saldırılarda 15 bin Hamas'ın askeri kanadı İzeddin el-Kassam Tugayları üyesi ve 15 bin sivilin öldüğünü iddia etti.","Netanyahu, Batı Kudüs'te Time dergisine verdiği röportajda Gazze'ye yönelik saldırılar ve İran ile yaşanan gerilim başta olmak üzere gündeme ilişkin değerlendirmelerde bulundu.
Tahran, Hizbullah ve Yemen'deki İran destekli Husiler'in koordineli düzenleyebileceği bir saldırıya karşı koyabilecek güçte olduklarını ileri süren Netanyahu, Tahran'dan gelecek olası misillemede ABD'den yardım isteyip istemeyeceğine yönelik soruyu ise cevapsız bıraktı.
Netanyahu, İsrail'in geçmişte attığı adımların İran'ın uranyum zenginleştirmesini geciktirdiğini ileri sürerek, ""İran'ın nükleer silah geliştirmesini engellemek için her şeyi yapacağız."" dedi.
Gazze'deki Sağlık Bakanlığının verilerine göre, 7 Ekim'den bu yana düzenlenen saldırılarda 16 bin 314’ü çocuk, 10 bin 980’i kadın olmak üzere 39 bin 699 Filistinli öldü.
İsrail Başkanı Netanyahu ise binlerce çocuk ve kadının hayatını kaybetmesine rağmen Gazze'ye yönelik saldırılarda yaşamını yitiren sivillerin sayısının 15 bin olduğunu ve 15 bin de Kassam Tugayları üyesinin öldüğünü ileri sürdü.
Gazze'de sivil kayıpların diğer ülkelerdeki şehir çatışmalarına oranla ""düşük olduğunu"" iddia eden Netanyahu, ""En iyi değerlendirmemiz bire bir (bir Hamas'ın askeri kanadı üyesi, bir sivil) oranında; ancak oran doğal olarak düşüyor. Muhtemelen en zor kentsel savaş koşullarında bire-bir oran, İsrail hükümeti için inanılmaz bir başarı."" yorumunda bulundu.
İsrail'in Gazze'de çok sayıda sivilin ölümüne neden olan bazı yapay zeka sistemleri kullandığına yönelik haberler sorulan Netanyahu, ""İstihbarat toplama yeteneklerimize girmeyeceğim."" diyerek cevap vermekten kaçındı.
Netanyahu, saldırılar sonrası Gazze Şeridi'nde ""bölgesel ortakların"" desteklediği ve İsrail'in silahsızlandırdığı Gazzeliler tarafından kontrol edilen sivil bir yönetim görmek istediğini söyledi.
Lübnan'ın başkenti Beyrut'ta Hizbullah'ın üst düzey komutanlarından Fuad Şükür ve İran'ın başkenti Tahran'da da Hamas Siyasi Büro Başkanı İsmail Heniyye'ye yönelik suikastların İsrail ile Hamas arasında esir takası mutabakatına varılma olasılığını artırdığını ileri sürdü.
Netanyahu, tüm esirlerin serbest bırakılmasını isterken Hamas'ın Gazze'de yönetimde kalmasını içeren bir mutabakatı da kabul etmeyeceğini belirtti.
İşgal altındaki Batı Şeria'da gasbedilen Filistin topraklarının ""İsrail'in bir parçası olduğunu"" iddia eden Netanyahu, bölgedeki Filistinlilerin topraklarını gasp eden İsraillileri oralardan çıkarmayacaklarını kaydetti.
Netanyahu, Gazze'ye saldırılar sonlandıktan sonra Suudi Arabistan ile İsrail'in normalleşmesinin ""daha olası hale geleceğini"" ileri sürdü.
7 Ekim'de yaşananlardan dolayı özür dileyip dilemeyeceği sorulan Netanyahu, ""Elbette, elbette. Böyle bir şeyin olmasından dolayı çok üzgünüm. Ve her zaman geriye dönüp, 'Bunu önleyecek şeyler yapabilir miydik?' diyorsun."" ifadesini kullandı.
Netanyahu, savaşta oldukları için şu anda 7 Ekim'i soruşturma amacıyla bağımsız bir komisyon kurulamayacağını ancak muharebe sona erdikten sonra kendisi de dahil herkesin gerekli sorulara yanıt vermesi gerektiği yorumunda bulundu.
ABD'de özellikle demokrat seçmenler arasında İsrail'e ilgi azalırken Filistin'e verilen desteğin artmasına ilişkin soruyu da cevaplayan Netanyahu, bunun kendisinin suçu olmadığını savunarak, ""Amerikan halkının bazı kesimleri arasında çokça bildirilen destek erozyonunun İsrail ile ilgili olduğunu düşünmüyorum. Daha çok Amerika ile ilgili."" yorumunda bulundu.
Ülkenin en uzun süre başbakanlık koltuğunda oturan isim olan Netanyahu, İsrail'e hizmeti düşündüğü sürece bu görevde kalmayı istediğini söyledi.
"
https://www.aa.com.tr/tr/gundem/cumhurbaskani-erdogan-arnavutluk-basbakani-rama-ile-telefonda-gorustu/3298859,"Cumhurbaşkanı Erdoğan, Arnavutluk Başbakanı Rama ile telefonda görüştü","Cumhurbaşkanı Recep Tayyip Erdoğan, Arnavutluk Başbakanı Edi Rama ile telefon görüşmesi gerçekleştirdi.","Cumhurbaşkanlığı İletişim Başkanlığından yapılan açıklamaya göre, görüşmede, Türkiye ile Arnavutluk ikili ilişkileri, bölgesel ve küresel konular ele alındı.
Erdoğan görüşmede, iki ülke ilişkilerinin ileri düzeyde seyrettiğini, ticari, ekonomik, askeri temaslarla savunma sanayisindeki işbirliğinin atılacak adımlarla daha da güçleneceğini vurguladı.
Cumhurbaşkanı Erdoğan, Arnavutluk'ta FETÖ'nün alan kazanmaya yönelik gayretlerinin boşa çıkartılmasının son derece önemli olduğunu, örgütün Arnavutluk'taki eğitim, sağlık ve dini kurumlar içerisindeki yapılanmasının son bulması için de gayretlerin süreceğine inandığını belirtti."
https://www.aa.com.tr/tr/dunya/dunya-saglik-orgutu-sudanda-insanlarin-3te-2si-hastane-veya-doktora-gidemiyor/3298803,Dünya Sağlık Örgütü: Sudan'da insanların 3'te 2'si hastane veya doktora gidemiyor,"Dünya Sağlık Örgütü (DSÖ) Genel Direktörü Tedros Adhanom Ghebreyesus, Sudan'daki insanların üçte ikisinin devam eden çatışma nedeniyle hastane veya doktora gidemediğini kaydetti.","Dünya Sağlık Örgütü (DSÖ) Genel Direktörü Tedros Adhanom Ghebreyesus, Nisan 2023'ten bu yana iç savaşın devam ettiği Sudan'daki duruma ilişkin X sosyal medya platformundan paylaşımda bulundu.
""Sudan'daki insanların üçte ikisi devam eden çatışma nedeniyle hastane veya doktora gidemiyor."" ifadelerini kullanan Ghebreyesus, ülkedeki binlerce kişinin kıtlıkla karşı karşıya olduğunu da kaydetti.
Ghebreyesus, Birleşmiş Milletler İnsani Yardım Koordinasyon Ofisinin (OCHA) Sudan'da kıtlıkla mücadele için BM Güvenlik Konseyi'ne yönelik acil eylem çağrısını desteklediklerini kaydetti.
Sudan'da 30 yıl süren Ömer el Beşir iktidarının halk ayaklanmasıyla devrilmesi sonrası sivillerin katılımıyla oluşturulan hükümete karşı ortak darbe yapan ordu ve Hızlı Destek Kuvvetleri (HDK) arasındaki güç mücadelesi, 16 aydır devam ediyor.
Nisan 2023 ortasında başlayan ve Sudan'ın çoğu eyaletinde devam eden savaşta ordu, kuzey ve doğudaki eyaletlerde hakimiyetini sürdürürken HDK'nin, batı ve güney eyaletlerinde etkili olduğu görülüyor.
Savaşın bitirilmesi için başlatılan Suudi Arabistan ve ABD arabuluculuğundaki Cidde görüşmeleri, Mısır'ın öncülük ettiği Sudan'a komşu ülkeler barış girişimi, Doğu Afrika'da Hükümetlerarası Kalkınma Otoritesi'nin çabaları ve Bahreyn'in başkenti Manama'da yapılan görüşmeler sonuçsuz kalmıştı.
Birleşmiş Milletlere göre, dünyanın en büyük yerinden edilme ve açlık krizinin yaşandığı Sudan'daki çatışmalar sonucu 18 bin 800'den fazla kişi hayatını kaybetti, yaklaşık 10 milyon kişi yerinden edildi ve 25 milyondan fazla kişi insani yardıma muhtaç durumda."
https://www.aa.com.tr/tr/bilim-teknoloji/erzurumda-yuksek-irtifada-antrenmanin-faydasi-fare-deneyiyle-de-ortaya-konuldu/3298566,Erzurum'da yüksek irtifada antrenmanın faydası fare deneyiyle de ortaya konuldu,Erzurum'da yüksek irtifada antrenmanın faydasını bilim insanları fare deneyiyle de ortaya koydu.,"Bilim insanları yaptıkları teorik ve deneysel çalışmalarla yüksek irtifada yapılan antrenman ve hazırlıkların etkilerini araştırdı.
Beden eğitimi öğretmeni Dr. Yasin Sepil, doktora tezi kapsamında farklı yükseltilerde yaklaşık 3,5 yıl teorik çalışma yaptı.
Araştırmasını daha sonra 21 hafta da fareler üzerinde sürdüren Sepil'e projenin Koordinatörü, Atatürk Üniversitesi Tıbbi Farmakoloji Ana Bilim Dalı Öğretim Üyesi Prof. Dr. Ahmet Hacımüftüoğlu ile 5 profesör, 5 doçent, 5 doktor ve 5 araştırma görevlisi destek verdi.

Dr. Sepil, yürüttüğü çalışmalarda etik izinlerini aldıktan sonra Erzurum, Trabzon ve Erzincan'da fareleri hem egzersiz ve diyetlerden geçirdi hem de yüzme, koşma ve dayanıklılık testine tabi tuttu.
Yapılan deneyler sonucu farelerin rakımlara göre verdiği tepkimeler ve sonuçları ortaya çıkarıldı.
Çalışmanın sonucunda, yüksek irtifada antrenmanın hangi rakımda, ne kadar sürede olması gerektiği tespit edildi ve faydalı etkilerin ne kadar süre devam ettiği belirlendi.
Araştırmanın Koordinatörü Prof. Dr. Hacımüftüoğlu, AA muhabirine, araştırmanın Trabzon'da deniz seviyesinde, Erzincan'da ortalama yükseklikte ve Erzurum'da yüksek irtifada yapıldığını söyledi.
Palandöken Dağı eteklerindeki Yüksek İrtifa Kamp Merkezi'nin konumunun iyi olduğunu belirten Hacımüftüoğlu, ""Erzurum'daki yüksek irtifa merkezinden birçok takım faydalı etki görüyor fakat bilimsel olarak ne ölçüde, nasıl bir etki olduğu ve bu etkilerin ne zaman başladığıyla ilgili herhangi bir veri yok, bu verilere katkı sağlamak amacıyla bu çalışmayı başlattık."" dedi.
Yüksek irtifa ile ilgili birçok çalışma yapıldığını ifade eden Hacımüftüoğlu, şöyle konuştu:
""Bu alanda Erzurum'da yapılan ilk çalışma, devam edeceğini düşünüyorum. Bu çalışmada farklı olarak 2 farklı diyet, 4 farklı antrenman ve 3 farklı irtifanın aynı anda bir çalışma içerisinde değerlendirilmesi söz konusu. Bunlar bilimsel anlamda bazı avantajlar sağlamakta, verileri itibarıyla önem arz etmektedir. Erzurum'un avantajı 2 bin-2 bin 500 metre yükseklikte olması. Yüksek irtifanın faydalı etkileri 1500 metreden başlıyor, 2 bin 500 metrede zirveye çıkıyor. 3 bin metrenin üstüne çok fazla girilmemesi gerektiğiyle ilgili bazı uyarılar var. İrtifa ile ilgili antrenman mekanlarına bakıldığı zaman bunların hepsinin 2 bin-2 bin 500 metrede olması Erzurum'u üstün kılmaktadır. İrtifanın avantajlarının tamamından yararlanılıyor, avantajın zirvesi ama zararlı herhangi bir etkinin olmadığını söyleyebiliriz.""
Erzurum'daki irtifa merkezinde kampa giren sporcuların ilk haftadan olumlu etkileri gördüğüne değinen Hacımüftüoğlu, şu bilgileri verdi:
""Tez çalışmasının sonucunda önemli sonuçlara ulaştık. Gelen takımların ilk haftadan itibaren atletik performanslarının artacağını söyleyebiliriz, bu faydalı belirtiler başlıyor, 15. günde zirveye çıkıyor. Spor takımı eğer Erzurum'da 2 hafta kalırsa yüksek irtifanın faydalı etkilerinden maksimum şekilde yararlanır. Sonrasında tekrar deniz seviyesine dönerse faydalı etkiler ne kadar sürecek bununla ilgili de bilgi yoktu. Bizim çalışmalarımız bunun deniz seviyesinde 10'uncu haftaya kadar azalarak sürdüğünü göstermektedir ama deniz seviyesi değil de 2 bin metreden 1000 metreye inerseniz bu faydalı etkilerin 8 hafta sürdüğünü göstermiş olduk.""
Ortaya çıkarttıkları sonuçları, Türkiye Futbol Federasyonu ile de paylaşarak bu verilerin diğer takımlara da dağıtılmasını isteyeceklerini anlatan Hacımüftüoğlu, ""Şampiyonlar Ligi'nde oynayan takımlarla bu faydalı sonuçları paylaşarak Erzurum'a bu takımların ilgisinin artmasını hedefliyoruz. Bilimsel olarak önemli ve en avantajlı yer olduğunu söylüyoruz."" dedi.
Bu araştırmayı doktora tezine konu alan Dr. Yasin Sepil de multidisiplinler arası bir çalışma yaptıklarını söyledi.
Çalışmalarında fareleri yüzdürdüğünü, koşturduğunu ve dayanıklılık testine tabi tuttuğunu anlatan Sepil, şunları kaydetti:
""Asıl amacımız, yüksek irtifa kamp merkezine yurt içi ve yurt dışındaki sporcuları çekebilmek. Buraya gelen takımlar mutlaka kamp sürecini sağlıklı atlatabilmeleri için ön sağlık testinden geçmelidir. En önemlisi uyum döneminin sağlıklı atlatabilmeleri için bizim çalışmamızdaki periyodik sisteme mutlaka göz atıp bilgilenmeleri lazım. Kamp sürecinde programları var ama yükselti farkı etkili olacaktır. Çalışmamızı planlı şekilde yayına dönüştürdükten sonra yurt içi ve dışındaki spor kulüplerine göndereceğiz. Türkiye'yi ön plana çıkarmak daha sonra Erzurum'daki yüksek irtifa kamp merkezini bilimsel açıdan ispatlayıp buraya gelmelerini sağlamayı amaçlıyoruz. Deney hayvanlarını koşturmak, yüzdürmek, dayanıklılık antrenmanı yaptırmak çok zor, bu çalışmamıza farklı bir boyut getirdi. Özellikle yabancı ülkelere giden Süper Lig takımlarını buradaki kamp merkezinde 15 günlük kampa davet ediyorum çünkü bilim ışığında ciddi sonuçlarımız var.""
"
https://www.aa.com.tr/tr/dunya/israilin-307-gundur-saldirilarini-surdurdugu-gazzede-can-kaybi-39-bin-699a-cikti/3298561,İsrail'in 307 gündür saldırılarını sürdürdüğü Gazze'de can kaybı 39 bin 699'a çıktı,İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı son 24 saatte 22 artarak 39 bin 699'a yükseldi.,"Gazze'deki Filistin Sağlık Bakanlığından yapılan açıklamada, İsrail'in Gazze Şeridi'ne 307 gündür aralıksız devam eden saldırılarına ilişkin bilgi verildi.
Açıklamada, İsrail ordusunun son 24 saatte Gazze'nin çeşitli bölgelerine düzenlediği saldırılarda ""4 katliam"" gerçekleştirdiği, bu saldırılarda 22 Filistinlinin daha hayatını kaybettiği, 77 Filistinlinin yaralandığı belirtildi.

İsrail'in 7 Ekim'den bu yana Gazze Şeridi'ne düzenlediği saldırılarda yaşamını yitirenlerin sayısının 39 bin 699'a, yaralı sayısının da 91 bin 722'ye yükseldiği kaydedildi.
Açıklamada ayrıca hâlâ enkaz altında ve yol kenarlarında ölülerin bulunduğu ancak İsrail güçlerinin engellemesi nedeniyle sağlık ekipleri ile sivil savunma görevlilerinin cenazelere ulaşamadığı yinelendi."
https://www.aa.com.tr/tr/bilim-teknoloji/teknoloji-odakli-sanayi-hamlesi-programinin-yeni-cagrisi-acildi/3298557,Teknoloji Odaklı Sanayi Hamlesi Programı'nın yeni çağrısı açıldı,"Sanayi ve Teknoloji Bakanı Mehmet Fatih Kacır, Teknoloji Odaklı Sanayi Hamlesi Programı kapsamındaki Yükselen Yenilikçi Teknolojiler Çağrısı'na başvuruların açıldığını bildirdi.","Bakan Kacır, sosyal medya hesabından, Teknoloji Odaklı Sanayi Hamlesi Programı'nın 6. çağrısına ilişkin paylaşım yaptı.
Türkiye'yi kritik teknolojilerin üretim üssü yapma hedefiyle stratejik öneme sahip ürünlerin yerli ve milli imkanlarla üretilmesini amaçlayan Teknoloji Odaklı Sanayi Hamlesi Programı'nın yeni çağrısını açtıklarını bildiren Kacır, daha önce açılan makine, mobilite, üretimde yapısal dönüşüm, sağlık ve kimya ürünleri ve dijital dönüşüm çağrıları kapsamında desteklemeye devam ettikleri 175 projeyle 12 milyar lirası AR-GE harcaması olmak üzere yaklaşık 102 milyarlık yatırımı harekete geçirdiklerini aktardı.
Kacır, birçok sahada yeni yatırımları teşvik etmeye devam edeceklerine işaret ederek, şunları kaydetti:
""Bugün itibarıyla ilan edilen Yükselen Yenilikçi Teknolojiler Çağrısı'yla döngüsel ekonomi ve iklim teknolojilerinden malzeme teknolojilerine, biyoteknoloji ve akıllı yaşam teknolojilerinden yeni nesil bilgi ve iletişim teknolojilerine, elektronik ve makine teknolojilerinden afet teknolojilerine birçok sahada yeni yatırımları teşvik edeceğiz. Yatırımcılarımızın, 6 kategoride 358 yenilikçi teknoloji alanı, yüksek ve orta-yüksek teknolojili sektörlerden seçilmiş 1058 ürün ve 34 kritik ham maddeye dayalı yüksek katma değerli ürün için geliştirecekleri yatırım projelerini 13 Eylül'e kadar sunmalarını bekliyoruz."""
https://www.aa.com.tr/tr/dunya/rusya-ukrayna-savasinda-yeni-cephe-kursk/3298534,Rusya-Ukrayna savaşında yeni cephe Kursk,"İki buçuk yıldır devam eden savaşta, Ukrayna ordusunun Rusya toprağı Kursk bölgesine girerek başlattığı yoğun saldırılarla yeni bir cephe daha açıldı.","Ukrayna ordusunun, Rusya'nın güneyinde bulunan Kursk bölgesine 6 Ağustos'ta girerek başlattığı tam kapsamlı saldırı nedeniyle savaşta yeni bir cephe açıldı.
Rusya-Ukrayna savaşında iki taraf arasındaki çatışmalar Rusya'nın güneyindeki topraklara kaydı. İki buçuk yıldır Donetsk ve Luhansk bölgeleri ile Herson ve Zaporijya civarında devam eden savaş, son zamanlarda Ukrayna'nın kuzeyinde Rusya sınırında da yoğunlaştı.
Ukrayna ordusunun Rusya'nın Belgorod ve Kursk sınır bölgelerine uzaktan saldırılar düzenlemesi ve ara sıra Rusya topraklarına sızması, her iki tarafın da yeni stratejiler belirlemesine neden oldu.

Rusya bu durum karşısında bölgede yeni önlemler alırken, Harkiv yönünde tampon bir bölge kurulması için Ukrayna içlerine girerek bazı yerleşim yerlerinin kontrolünü ele aldı. Ukrayna da kuzeydeki Sumi ve Harkiv bölgelerine yeni toparladığı birlikleri ve Batı ülkelerinden gelen silah ve askeri teçhizatı sevk etti.
Tüm bu gelişmeler yaşanırken 6 Ağustos sabah saatlerinde Ukrayna ordusuna bağlı yüzlerce kişiden oluşan bir birlik, tank ve zırhlı araçlarla sınırdan geçerek Rusya'nın Kursk bölgesine giriş yaptı. Nikolayevo-Daryino ve Oleşnya yerleşim birimleri üzerinden Rusya içlerine ilerleyen Ukrayna askerleri Rus ordusu ile çatışmalara başladı.
Gerek Rusya gerek Ukrayna kaynaklarından Kursk içerisindeki durum ile ilgili çok kısıtlı bilgiler olsa da sosyal medya bilgilerine göre, Ukrayna ordusu Rusya sınırları içerisinde 15 kilometre içeriye sokulmuş durumda. Özellikle Ukrayna birlikleri ile Rus birlikleri arasında, bölgedeki Suca ve Korenevo yerleşim birimleri dahil çatışmaların 10 kilometrelik bir cephe hattında şiddetli olarak devam ettiği öne sürülüyor.
Çatışmalarda her iki tarafın da kayıplara uğradığı iddia ediliyor. Rus yetkililerin açıklamasında, saldırıların başlamasından bu yana Ukrayna ordusundan 660 askerin öldüğü öne sürüldü. Ukrayna'dan ise bu hususta bir açıklama yapılmadı.
Rus yetkililerinin bildirdiğine göre, Ukrayna birlikleri 1000 civarında askerle bölgeye girdi ve şu ana kadar Ukrayna, tanklar dahil 82 zırhlı araç kaybetti.
Takviye Ukrayna birliklerinin gelmesini önlemek için Rus savaş uçakları, Ukrayna'nın Sumi bölgesindeki Basovka, Juravka, Yunakovka, Belovodı, Kiyanitsa, Korçakovka, Novaya Seç, Pavlovka ve Gorodişçe’ye hava saldırıları düzenledi.
Rusya Sağlık Bakanlığından yapılan açıklamada, Ukrayna askerlerinin bölgeye saldırısında 6'sı çocuk 31 kişinin yaralandığı bildirildi.
Kursk Bölge Valiliğinden yapılan açıklamada ise 4 kişinin hayatını kaybettiği aktarıldı.
Rus ve Ukrayna askeri güçleri arasında yaşanan çatışmalar nedeniyle Kursk bölgesinde acil durum ilan edildi.
Saldırılara uğrayan Kursk’taki sınır bölgesinde yaşayan siviller başka bölgelere tahliye ediliyor. Yerel yetkililerin açıklamasına göre, halihazırda 3 bin kişi bölgeden tahliye edildi. Tahliye edilenlere, sınırdan uzak bölgelerde geçici konaklama merkezleri oluşturuldu. Bu merkezlere 1500 civarında kişi yerleştirildi. Rusya'nın çeşitli bölgelerinde buradaki sivillere yönelik yardım kampanyaları organize ediliyor."
https://www.aa.com.tr/tr/analiz/turkiye-nin-mudahillik-metni-gazze-deki-soykirimin-tespitinde-uadye-yeni-oneriler/3298485,Türkiye’nin müdahillik metni: Gazze’deki soykırımın tespitinde UAD'ye yeni öneriler,"Türkiye'nin müdahale beyanı, 1948 tarihli Soykırım Sözleşmesi maddelerinin nasıl yorumlanması gerektiği noktasında güncel içtihatları ve yorumları da içerecek şekilde, titizlikle hazırlanan bir metin olarak dikkati çekiyor.","Maastricht Üniversitesi Uluslararası Hukuk Bölümünden Selman Aksünger, Uluslararası Adalet Divanında (UAD) devam eden Filistin davasına Türkiye’nin müdahil olmasının önemini ve müdahillik metninde öne çıkan hususları AA Analiz için kaleme aldı.
***
Türkiye, UAD'de İsrail aleyhindeki Soykırım Suçunun Önlenmesi ve Cezalandırılması Sözleşmesi'nin Gazze Şeridi'nde uygulanmasına ilişkin davaya müdahillik bildirimini Divan Yazmanlığına sunarak, Nikaragua, Kolombiya, Libya, Meksika, Filistin ve İspanya’nın ardından bu yolu kullanan 7'nci ülke oldu.
Türkiye’nin müdahillik metni içerik açısından ve kullanılan başvuru yollarındaki çeşitliliğe imkan vermesi nedeniyle müdahil olması beklenen diğer ülkeler için yol gösterici bir metin olma özelliği taşıyor. Bu metin bu zamana kadar Gazze'deki soykırıma ilişkin müdahillik bildiriminde bulunan ülkeler arasında da Türkiye’yi dikkati çeken bir konuma getiriyor.
Türkiye müdahil olma adımında bulunarak Gazze’deki soykırım karşısındaki hukuki ve ahlaki yükümlülüklerine bağlılığını vurgularken, diğer devletlerin de ciddi insani krizleri ele alırken aynı yolu izlemeleri için bir emsal ortaya koyuyor.
Türkiye'nin metni, Soykırım Sözleşmesi'nin soykırımı önleme ve cezalandırma yükümlülüklerini tanımlayan 1, 2. ve 3. maddelerinin yorumlanmasına odaklanırken bu maddelerin İsrail'in Gazze’deki soykırımının ve sözleşmedeki diğer maddelerin ihlalinin tespit edilmesine imkan verdiğini savunuyor. Türkiye bu konulara değinerek sadece hukuki argümanlarını güçlendirmekle kalmıyor, aynı zamanda mevcut uluslararası hukuk söylemi bağlamında müdahalesinin gerekliliğini ve uygunluğunu da ortaya koyuyor.
Özellikle İsrail’i destekleyen Batılı devletler tarafından UAD'ye karşı baskı oluşturulması ihtimaline karşın Türkiye’nin müdahillik adımını atması, hem Divan’ın İsrail’in soykırımına hükmedilmesi hususunda politik açıdan güçlü bir ülke tarafından desteklenmesi hem de gelmesi muhtemel baskılara karşı koyabilmesi açısından önem arz ediyor.
Filistin meselesinde her türlü siyasi, diplomatik ve insani çabayı gösteren Türkiye’nin müdahillik adımı, tüm bu çabalarına “hukuki destek” imkanlarını da ekleyerek Gazze’deki soykırımın sonlanması noktasında çok yönlü çalışmalarının birbiriyle uyumlu şekilde ilerlediğini gösteriyor.
Türkiye'nin müdahale beyanı, 1948 tarihli Soykırım Sözleşmesi maddelerinin nasıl yorumlanması gerektiği noktasında güncel içtihatları ve yorumları da içerecek şekilde, titizlikle hazırlanan bir metin olarak dikkati çekiyor.
UAD Statüsü'nün 63. maddesi devletlere, taraf oldukları bir sözleşmenin uygulanmasının söz konusu olduğu durumlarda müdahil olma hakkı tanırken, Soykırım Sözleşmesi'nin imzacılarından biri olan Türkiye, bu sözleşmenin Gazze bağlamında uygulanmasına ilişkin yorumlarını ve endişelerini sunmak üzere bu hakkını kullanıyor.
Türkiye tarafından sunulan metin UAD'nin İsrail'in İşgal Altındaki Filistin Topraklarındaki Politika ve Uygulamalarından Doğan Hukuki Sonuçlara ilişkin son tavsiye kararını yansıtan şimdiye kadar ki tek müdahillik metni olma özelliğini taşıyor.
Türkiye'nin hazırladığı metin hukuki teknik açıdan iyi yazılmış argümanları ve kapsamlı analiziyle farkını ortaya koyarken, içerik açısından da öne çıkan birçok özelliği bulunuyor.
İlk olarak UAD’nin en son 19 Temmuz'da verdiği danışma görüşüyle (28. paragraf) ve buradaki apartheid uygulamalarıyla (29. paragraf), İsrail’in Gazze’de işgalci ve sorumlu otorite olduğu (47. ve 59. paragraf) gibi konularla bağlantı kurulmuştu. Bu nedenle müdahillik metni, Divan’ın son içtihadının takip edildiğini belirtiyor ve Gazze’deki soykırımın tespitinde bu içtihatlara dayanılması gerektiğini tavsiye ediyor.
Bunun yanında metin, Birleşmiş Milletler (BM) organları ve kuruluşları tarafından yapılan değerlendirmeler ve raporlara özel önem atfedilmesi (39. paragraf) yoluyla İsrail’in Gazze’deki suçlarının bağımsız kuruluşlarca tespit edildiğinin dikkatlerden kaçmasını önlüyor.
Türkiye, soykırım sözleşmesinin hem soykırımı “önleme” hem de “cezalandırma” yükümlülüğünü getirdiğini ve bunların birbirinden bağımsız yükümlülükler olduğunu vurgulayarak (43. paragraf), İsrail’in soykırım sözleşmesinin çeşitli maddelerini ayrı ayrı ihlal ettiğini ortaya koyuyor.
Soykırım kastının ve suçunun oluştuğunun gösterilebileceğine ilişkin yorum yapılırken, Türkiye'nin müdahillik metninde ise bu suçlar delilleriyle ortaya konuyor. Gazze’deki sağlık sistemine saldırılar (74. paragraf), insani yardımların engellenmesi (78, 82. ve 86. paragraflar), soykırımın kanıtlarını ortaya çıkaran gazetecilerin hedef alınması delilleriyle ortaya konulan suçlardan bazılarıdır. (53. paragraf) Bunlara ek olarak, abluka uygulamalarının yanında sivillerin defalarca yerlerinden edilmesi (59. paragraf), İsrail’in Mahkeme’nin geçici tedbirlerini ısrarla uygulamaması (73. paragraf), açlık ve kıtlık uygulamaları (77. paragraf) ve dini referanslarla yapılan nefret söylemleri (93. paragraf) dikkate alınması gereken ve daha önceki davalarda ortaya koyulan suçlardandır.
Soykırımın ispatını neredeyse imkansız hale getirerek zorlaştıran “mümkün olan tek çıkarım” yaklaşımından vazgeçilmesi (111. paragraf) yönünde beyanda bulunan Türkiye, müdahillik yoluyla soykırım kastının belirlenmesindeki yüksek eşiğin Gazze’deki durum açısından rahatlıkla aşılabilmesine imkan sağlıyor.
Bunun yanında Türkiye, 63. maddeye ek olarak 62. madde kapsamında da müdahale etme hakkını saklı tuttuğunu bildirerek ikili bir müdahillik yolunu tercih edebileceğini gösteriyor (137. paragraf). Bu ayrıntı iki açıdan dikkati çekici; ilk olarak, Türkiye'nin 62. madde kapsamında müdahaleye olan ilgisi açıkça görülüyor, ikincisi ise Türkiye'nin sadece 63. madde kapsamında müdahaleyi yeterli bulmadığını ortaya koyuyor. Buna ek olarak bu çifte müdahillik stratejisi, Türkiye'nin davaya olan derin ilgisini ve Gazze’deki soykırımın tespit edilmesi amacıyla aktif olma kararlılığını gösteriyor.
Soykırım Sözleşmesi'nin genişleyici şekilde yorumlanması gerektiği noktasında süregelen ihtiyaç devam ederken Türkiye’nin metni, İsrail’in soykırım suçuna karışan yetkililerini ve askerlerini cezalandırılmak için harekete geçme yükümlülüğünün devam ettiğini net bir şekilde hatırlatıyor. Buna ek olarak Türkiye, İsrail’in Gazze’deki soykırımı bizzat devlet organlarıyla yapmasının yanı sıra, bu soykırıma karışanları ve kendi otoritesi altında bulunanları engellememesi sebebiyle soykırımın devlet sorumluluğuna hükmedilmesinin (56. ve 57. paragraflar) mümkün olduğunu savunuyor.
Türkiye'nin müdahillik metni, soykırımın önlenmesi ve cezalandırılmasına ilişkin uluslararası hukuki içtihadın geliştirilmesi açısından sadece Gazze’deki soykırım için değil gelecekteki davalar için de değerli referanslar teşkil ederek, uluslararası hukukun gelişimine katkıda bulunma ve hukuki çerçeveyi de güçlendirme imkanı taşıyor.
Türkiye'nin Gazze'deki soykırımla ilgili UAD davasına müdahil olması, uluslararası hukuk ve insani yardım savunuculuğu açısından önemli bir adım teşkil ediyor. Türkiye'nin ayrıntılı, kapsamlı ve güçlü argümanlarla hazırladığı yasal çerçeve, soykırım sözleşmesindeki yükümlülüklerin yerine getirilmesinin ve titizlikle ele alınmasının önemini vurguluyor. Bu müdahillik, UAD önündeki davalara katılım için yeni bir standart oluşturma ve gelecekteki uluslararası hukuk emsallerini önemli ölçüde etkileme potansiyeline sahip olması bakımından dikkati çekiyor. Bu aşamadan sonra Divan’ın, Güney Afrika ve İsrail’e yaklaşık 2 aylık bir süre vererek Türkiye’nin müdahilliğine ilişkin gözlemlerini sunmasının ardından Türkiye’nin müdahilliğine ilişkin kararını vermesi bekleniyor.
[Selman Aksünger, Maastricht Üniversitesi Uluslararası Hukuk Bölümü]
* Makalelerdeki fikirler yazarına aittir ve Anadolu Ajansının editoryal politikasını yansıtmayabilir."
https://www.aa.com.tr/tr/gundem/sgk-2024-emekliler-yili-kapsaminda-yurutulen-calismalari-paylasti/3298454,"SGK, 2024 Emekliler Yılı kapsamında yürütülen çalışmaları paylaştı","Sosyal Güvenlik Kurumunca (SGK), 2024 Emekliler Yılı kapsamında yürütülen çalışmalar paylaşıldı.","SGK'den yapılan açıklamada, 2024'ün, Cumhurbaşkanı Recep Tayyip Erdoğan tarafından ""Emekliler Yılı"" ilan edilmesinin ardından, yıl boyunca emeklilerin yaşam kalitesini artırmak, sağlıktan ulaşıma, sosyal imkanlardan kültürel faaliyetlere kadar haklarını genişletmek amacıyla yapılabilecek faaliyetlerle ilgili Çalışma ve Sosyal Güvenlik Bakanlığı ve SGK'nın eşgüdüm içinde geniş bir çalışma yürüttüğü ve yürütmeye devam ettiği bildirildi.
Ayrıca tüm paydaşlarla çeşitli fikir alışverişlerinde bulunulduğu belirtilen açıklamada, çalışmalar sonucunda planlanan faaliyetlerin bir kısmının tamamlandığı, bir kısmıyla ilgiliyse teknik detayların kesinleşmesi sebebiyle çalışmaların sürdüğü ifade edildi.
Açıklamada, çalışmaları tamamlanan faaliyetlere yer verildi. Buna göre, emeklilere özgü kamu hizmetleri, emeklilere sağlanan haklar ile emeklilere özel ayrıcalık, indirim ve kampanyaların yer aldığı www.emekliler.gov.tr sitesi kullanıma açıldı. Sitenin tıklanma sayısı 7,5 milyonu aştı.
ALO 170 Çalışma ve Sosyal Güvenlik İletişim Merkezinde emeklilere ayrıcalık tanınarak kendilerine çağrı merkezi danışmanca öncelikli olarak hizmet verilmesi için Emekli Danışmanı Uygulaması hizmeti hayata geçirildi. Uygulama ile günde ortalama 5 bin emekliye hizmet verildiği belirtildi.
81 ilde emeklilere özel birçok alanda indirim anlaşması sağlandı. 5 bin 500 üzerinde yerel firmayla indirim anlaşması yapıldı.
İlk defa emekli olanlara Cumhurbaşkanı Erdoğan tarafından kısa mesaj gönderilme sistemi geliştirildi. Bugüne kadar emekli olan 40 bin 492 vatandaşa Cumhurbaşkanı Erdoğan'ın mesajı SMS olarak iletildi.
Yürütülen çalışmalar sonucunda emeklilere verilen promosyon ödemeleri yaklaşık 2 katına çıkarıldı. Halihazırda emeklilere bankalarca 24 bin liraya varan promosyon verildiği aktarıldı.
Bayram İkramiyesi tutarı artırılarak 3 bin liraya çıkarıldı. Emeklilere 2 bayram için 6'şar bin lira ödendi.
SGK merkez birimleri ile 81 il müdürlüğünde emekli masası uygulaması hayata geçirildi. Uygulama ile emeklilerin talepleri rehber personel vasıtasıyla hızlıca karşılanmaya başlandı.
PTTCELL tarafından emeklilere özel ""Emekli Paketi"" oluşturuldu. Paket ile emeklilerin özellikle paket aşımına engel olunması ve uygun fiyatlı arama ve internet hizmeti sunulacağı kaydedildi.
TCDD'de Emekliler Yılı'na özel yıl boyunca emekliler için ana hat trenlerinde yüzde 10 indirim sağlandı. Bu indirim yoğun talep gördü ve bankalarla yapılan görüşmelerde indirimin devam etmesi için sponsor olabilecekleri iletildi.
PTT KARGO'da emeklilere özel yüzde 20 indirim sağlandı. ayrıca emeklilere PTT bünyesinde bulunan misafirhanelerde 2024 yılı içinde yüzde 50, PTT lokal ve sosyal tesislerinde yüzde 20 indirim uygulanmak suretiyle PTT personeli fiyatlarından yararlandırılması imkanı getirildi.
Emeklilere, şehirlerarası seyahatlerde bilet ücretlerinde yüzde 15 indirim sağlandı.
Gençlik ve Spor Bakanlığı ile işbirliği kapsamında emeklilerin Gençlik ve Spor Bakanlığı tesislerinde, Kredi ve Yurtlar Genel Müdürlüğü bünyesindeki yurtlardan 1 ay boyunca ücretsiz faydalanmaları imkanı getirildi.
Hazine ve Maliye Bakanlığı ile yapılan işbirliği kapsamında, kamu kurumlarının sosyal tesislerinde yüzde 15 indirim sağlanmasına yönelik düzenleme yapıldı.
Emeklilere özel sosyal tesislerde, Türk-İş'e bağlı Tes-İş'te yüzde 30, Türk Metal'de yüzde 40, Koop-İş'te yüzde 30 indirim sağlandı.
""Emekli"" banka ve kredi kartı uygulaması başlatıldı. Konuyla ilgili 16 bankayla işbirliği protokolleri imzalandı. Bu kartlarla emeklilerin kendilerine özel tanımlanan indirim ve ayrıcalıklardan faydalanabileceği belirtildi. Emekliye özel banka/kredi kart ile ilgili hususlar tüm bankalarla görüşüldü, bazı özel ve kamu bankalarıyla önceden emekli olanlara mevcut kartları üzerinden, yeni emekli olanlara ise özel tasarımlı emekli kart üzerinden indirimlerin yansıtılması konusunda mutabakata varıldı. Tasarlanan kartlarda Türkiye Yüzyılı logosu ve Emekliler Yılı logosuna yer verileceği, bu kartlara giyim, sağlık, market gibi temel ihtiyaçlarda özel indirimler yapılacağı bildirildi.
2024 Emekliler Yılı kapsamında emeklilere özel indirim, ayrıcalık, fırsat ve kampanyalar sağlamak amacıyla SGK, TROY ile işbirliğine gitti. SGK ile TROY arasında 12 Haziran 2024 tarihinde karşılıklı işbirliği protokolü imzalandı. Protokolle TROY'un, emeklilerden TROY logolu Banka/Kredi kartı kullananlara özel indirim, fırsat, promosyon ve kampanya imkanlarını sağlayacağı ifade edildi.
YÖK ile yapılan işbirliği kapsamında, Kuşaklararası Dayanışma ve Aktif Yaşlanma temelli 3. yaş üniversitelerinin yaygınlaştırılacağı bildirildi. 3. yaş üniversitelerinin emeklilere ""Emeklilik"" döneminin bir bitiş noktası olmadığını göstererek aksine hayat boyu devam eden bir öğrenme kurgusuyla yeni bir başlangıç sağlayan akademik bir eğitim modeli sunduğu, bu kapsamda SGK il müdürlüklerinin 41 üniversiteyle protokol imzaladığı kaydedildi.
"
https://www.aa.com.tr/tr/insana-dair/afetlerde-hayat-kurtarmak-icin-7-gun-24-saat-hazir-bekliyorlar/3298438,Afetlerde hayat kurtarmak için 7 gün 24 saat hazır bekliyorlar,"Sağlık Bakanlığı Acil Sağlık Hizmetleri Genel Müdürlüğü Afet ve Acil Durum Yönetimi Başkanlığına bağlı görev yapan Ulusal Medikal Kurtarma Ekipleri (UMKE), afetlerde hayat kurtarmak için 7 gün 24 saat hazır bekliyor.","Amasya'da 120 kişiden oluşan gönüllü UMKE ekibi, en kısa sürede olay yerine ulaşmak, medikal kurtarma hizmetlerinin verilmesi, hasta ya da yaralı naklinin hızlı ve güvenli şekilde yapılabilmesi için yıl boyu eğitimlere tabi tutuluyor.
Ekip üyelerinin her biri kendi görevlerini icra ederken, her an göreve gidecekmiş gibi gerekli donanıma sahip olarak hazır bekliyor.
Amasya UMKE ekibi, diğer UMKE ekipleri gibi afet ve acil durumlarda sağlık hizmeti sunmak, afet bölgelerinde koordinasyonu sağlamak, kitlesel kazalarda triaj yapmak, enkaz altındaki vatandaşların tedavisini başlatmak, seyyar hastaneleri kurmak gibi birbirinden zorlu görevleri yerine getiriyor.
Amasya UMKE Birim Sorumlusu Uğur Kuru, AA muhabirine, 2014'ten beri UMKE gönüllüsü olduğunu söyledi.
Amaçlarının afet ve acil durumlarda hızlı ve etkili müdahale ile hayat kurtarmak olduğunu anlatan Kuru, ""UMKE yapılanması timden oluşur. Burada herkesin bir görev ve sorumluluğu vardır. Burada farklı branşlardan gönüllülerimiz görev alır. UMKE’de kadın erkek ayrımı yoktur. Afetlerde, afet bölgelerinde afetzede çocuklara kadın gönüllülerimiz bir sağlık çalışanı olmanın yanında aynı zaman da bir anne şefkati, bir abla şefkatiyle yaklaşarak afetzede çocuklarımızın acılarının bir nebze de olsa hafiflemesine yardımcı olurlar. UMKE 7/24 göreve hazır. İlimizde 120 kişilik bir UMKE gönüllüsü bulunmakta. İhtiyaç olduğunda her an, günün her saatinde göreve çıkabilecek durumdayız."" diye konuştu.
UMKE gönüllüsü hemşire Nihal Erginol, her türlü afete hazır olduklarını belirterek yangın, sel, deprem, kayıp şahıslar, trafik kazalarında yardıma ihtiyaç duyulduğu an olay yerine ilk ulaşan ekiplerden birinin kendileri olduğunu vurguladı.
Faruk Kırmızıtoprak, ""UMKE olarak afet ve olağan dışı durumlarda olay yerine en hızlı şekilde intikal ederek hasta ve yaralılara en uygun yöntemlerle medikal tıbbi tedavi sağlayıp, 112 ekiplerine hazır bir şekilde hastayı teslim etmek için gerekli tüm tıbbi tedaviyi yapmaktayız."" dedi.

Yoğun bakım hemşiresi ve 10 yıldır UMKE gönüllüsü Selma Aydın ise Kahramanmaraş merkezli 6 Şubat depremlerinde görev aldığını ve orada yaşadıklarını unutamadığını dile getirdi.
Aydın, ""Depremin ilk anından itibaren bölgede 5 gün çalıştım. Anlatılacak çok şey var ama canlanıyor, tekrar canlanıyor hayalimizde ama kelimelere sığmaz."" ifadelerini kullandı.
UMKE gönüllüsü hemşire Meltem Gegin, 10 yıldır UMKE ekibinde yer aldığını, yurt dışı görevlere de çıktıklarını aktardı.
En son Libya'da 2023'te yaşanan sel felaketinde görev yaptığını belirten Gegin, yurt dışında görev yaparken sahip oldukları donanım ve tecrübe sayesinde ülkesiyle gurur duyduğunu kaydetti."
https://www.aa.com.tr/tr/dunya/dunya-nufusunun-476-milyonunu-olusturan-yerli-halklar-zorluklara-gogus-geriyor/3298403,"Dünya nüfusunun 476 milyonunu oluşturan yerli halklar, zorluklara göğüs geriyor","Dünya nüfusunun yaklaşık 476 milyonunu oluşturan yerli halklar, atalarından kalan topraklardan edilmenin yanı sıra eğitim, sağlık ve barınma hizmetlerine sınırlı erişime sahip olmanın güçlüğünü yaşıyor.","Birleşmiş Milletler (BM) Genel Kurulu kararıyla 1994'te ilan edilen ""Dünya Yerli Halklar Günü"", yerli halkların ihtiyaçları konusunda farkındalık oluşturmayı amaçlıyor.
Dünya Yerli Halklar Günü'nün bu yılki teması kapsamında, yerlilerin haklarının korunmasının zaruri olduğu vurgulanarak, onların kültürel zenginliklerine dikkat çekiliyor.
BM Yerli Halkların Hakları Deklarasyonu'nda, yerli halkların diğer milletlerle eşitliği vurgulanarak, bu grupların kültürel çeşitliliğinin insanlığın ortak mirasını oluşturduğu kaydediliyor.
BM'nin internet sitesinde yer alan bilgiye göre, 90 ülkeden yaklaşık 476 milyon yerli, dünya nüfusunun yaklaşık yüzde 6'sını oluşturuyor. Geleneklerine önem atfeden yerli halkların yaşam biçimleri gelişen dünyada tehditlerle karşı karşıya kalıyor.
Yerli halklar kendilerini doğrudan etkileyen konulardaki karar alma süreçlerinde saf dışı bırakılıyor.
Uluslararası Af Örgütünün internet sitesinde yer alan bilgiye göre, yerli toplumlar, dünyanın birçok yerinde ötekileştiriliyor ve ayrımcılığa uğruyor.
Yerli halklar, nesillerdir yaşadıkları topraklardan edilmelerinin yanı sıra eğitim, sağlık ve barınma hizmetlerine sınırlı erişime sahip olmanın zorluğunu yaşıyor.
Yerli halkın aşırı yoksulluk içinde yaşama, yetersiz beslenme ve yerinden edilme olasılığının diğer gruplara göre daha yüksek olduğuna işaret ediliyor.
Birçok yerli akademisyenin makalelerinde ve araştırma yazılarında belirttiğine göre, Batı toplumlarının 15'inci yüzyıldan itibaren yaptığı coğrafi keşifler, yerli halkların zararına sonuçlar doğurdu.
Kendi yaşam biçimlerini üstün atfeden Batı toplumları, gittikleri yere medeniyet götürdükleri iddiasıyla, baskı ve tehdit yoluyla yerli halkları asimile etmeye çalıştı.
Uzun yıllar uygulanan asimilasyon politikaları çerçevesinde, yerli halklar, kendi kültürlerini, dinlerini ve dillerini kenara bırakıp ""beyaz"" kimliği benimseye zorlandı.
Yerinden etme politikaları ise asimilasyon metotlarını tamamlar nitelikteydi.
Dedelerinden miras kalan topraklarda yaşamlarını sürdüren yerli halklar, sömürgeci güçlerin, kendilerini topraklarından etmesiyle yersiz yurtsuz bırakıldı.
Yerliler, verimsiz topraklara sürüklenirken, sömürgeciler yerinden ettiği yerlilerin topraklarındaki doğal kaynaklardan faydalandı.
Aktif ve pasif şekilde sömürgecilere direnen yerli halklar, kimliklerini korumak için yıllardır yoğun çaba sarf ediyor.
Yerli toplumlar, kendilerine dayatılan ""beyaz üstünlüğü"" savunan söylemleri, ""karşı söylem"" oluşturarak çürütüyor. Edebiyattan sinemaya pek çok alanda ortaya çıkarılan eserler, yerli kültürünün zenginliklerine dikkati çekiyor.
Kendi kimliklerini benimsemiş pek çok yerli akademisyen de katıldıkları konferanslarda ve yazdıkları makalelerde, yerli halkların içinde bulunduğu zor şartlara değinerek yerli kimliğini korumanın önemini vurguluyor.
İnsan haklarını savunmayı misyon edinen ""Yerli Halkların Sorunları için Uluslararası Çalışma Grubunun (IWGIA)"" yayımladığı ""Yerli Dünyası 2024"" başlıklı raporda, yerli halkların güncel nüfusuna yer veriliyor.
Rapora göre, 55 ""azınlık milletinin"" tanındığı Çin'de, yaklaşık 125 milyon 332 bin yerli bulunuyor.
Hindistan'daki yerli nüfusunun 104 milyon olduğu tahmin edilirken, istatistiklere birçok etnik grubun dahil edilmediği, bu nedenle sayının daha yüksek olabileceği belirtiliyor.
Birçok tarihi uygarlığa ev sahipliği yapmış Meksika'da nüfusun 23,2 milyonu, kendini yerli halk olarak tanımlıyor.
Yerli halka yönelik yıllarca uyguladığı politikaları nedeniyle eleştirilen ABD'de ise 3,1 ila 8,7 milyon yerlinin yaşadığı düşünülüyor."
https://www.aa.com.tr/tr/gundem/kaynaginda-icilebilir-temizlikteki-nilufer-cayini-ovada-siyah-akitan-kirlilik-arastirildi/3298401,Kaynağında içilebilir temizlikteki Nilüfer Çayı'nı ovada siyah akıtan kirlilik araştırıldı,"Bursa'da, sanayi ve evsel atıklar nedeniyle kötü kokusu ve simsiyah rengiyle halk sağlığı için tehdit oluşturan Nilüfer Çayı'nın kaynağında içilebilir durumda olduğu belirlendi.","Uludağ'ın eteklerinde 850 metre rakımlı Aras Şelalesi'nden kaynağını alan, Nilüfer ve Mudanya ilçelerinden geçen Nilüfer Çayı, Bursa Ovası'nda Susurluk Çayı ile birleşerek Karacabey ilçesinden Marmara Denizi'ne dökülüyor. Kestel, Gürsu ve Yıldırım ilçelerinden gelerek Osmangazi ilçesinde birleşen dereler de Nilüfer Çayı'nı besliyor.
Ovada kilometrelerce menderes çizen akarsudaki koku ve renk değişiminin nedenlerinin araştırılması için kaynağından ve kent merkezindeki farklı noktalardan alınan numuneler, Bursa Teknik Üniversitesi (BTÜ) laboratuvarlarında analiz edildi.
Çayın kaynağından ve sanayinin ağırlıkta olduğu Osmangazi Panayır Mahallesi'nden alınan numuneler arasında özellikle bazı parametrelerde dikkati çekici oranlarda değişimler kaydedildi.

Tekstilde sıklıkla kullanılan kostik gibi bazik çözeltilerin etkisiyle, ölçümlerde kaynak suyu ve kirli su karşılaştırıldığında parametrelerin ortalama yüzde 65-70 arttığı görüldü. Aras Şelalesi'nde çıktığında 1,605 ppm olan sodyum miktarı, kirli suyun bulunduğu bölgede 105,04 ppm ölçüldü.

Kasar (iplik ve kumaş üretimi sırasında oluşan yabancı maddeleri azaltma veya tamamen temizleme) ile merserizasyon (pamuk liflerinin enine şişmesini sağlayarak düzgün silindirik bir görünüm verme, bu şekilde pamuğa yüzey düzgünlüğü ve parlaklık kazandırma) işlemleri ve diğer nedenlerle artan sodyum miktarı, çeşitli sağlık sorunlarına yol açabiliyor.

Kaynağında içilebilir özellikle olan Nilüfer Çayı'nın rengi, sanayi atıkları ve boyar maddeler nedeniyle merkez ilçeler Nilüfer ve Yıldırım'da griye dönmeye başlıyor. Suyun renginin özellikle Samanlı bölgesinde simsiyah olduğu dikkati çekiyor.
Nilüfer Çayı'nın kaynağından itibaren döküldüğü alana kadar olan bölge, Anadolu Ajansı (AA) ekibince görüntülendi.
BTÜ Kimya Mühendisliği Bölümü Öğretim Üyesi Doç. Dr. Derya Ünlü, biyobozunur malzemelerle suyu arıtıp kalitesini analiz ettiklerini söyledi.

Test sonuçlarının, numunelerin alındığı bölgelere göre değişkenlik gösterdiğini belirten Ünlü, ""Kaynağından çıkan suyu analiz ettiğimizde parametrelerin hepsi maksimum değerlerin altında olduğu için iletkenlik ve pH açısından oldukça temiz, içilebilir hatta sulamalarda uygulanabilir olduğunu gördük ancak farklı bölgelerden kirli suyu aldığımız zaman bu suların ne tarımsal sulamada kullanabileceğini ne de içilebilir olduğunu analiz ettik."" dedi.
Ünlü, Nilüfer Çayı'nın tarımsal sulamada kullanılabilmesi için ön arıtmadan geçmesi gerektiğini vurguladı.

Kirliliğin sanayi ve evsel atıklardan kaynaklandığını ifade eden Ünlü, şunları kaydetti:
""Tekstil sektörü ağırlıklı bir bölgeden su örneği aldığımızda boyar maddelerin yoğun olduğunu görüyoruz. Kimyasalların daha yoğun olduğu bölgeler var. Ağır metallerin de suyun içine karıştığını analizlerin sonucunda görüyoruz. Organik malzemeler de benzer şekilde suyun içinde bulunuyor. Tekstil endüstrisinin atık suları boya, krom, nişasta, kostik (NaOH) ve asidik atık kimyasallar içerdiğinden çevreye zararlıdır. Kullanılan suyun büyük bir miktarı ön terbiye proseslerinde harcanır. Kumaşların ön terbiye işlemlerinde de bazı yıkamalarda, pH dengelemede, kasar ve merserizasyon proseslerinde kostik kullanılır. Suyun eski haline dönüp kaynağındaki gibi temiz akabilmesi için sanayi sektörünün arıtma tesisi kurması ve bunu geliştirmesi gerekiyor. Önlem alınırsa kaynağında oldukça temiz bu suyun içilebileceğini ve tekrar kullanılabileceğini söyleyebiliriz. Tarımsal sulamada da kullanabiliriz. Şu anki durumda sulamada kullanmaya kalktığımızda bu ekolojik döngü içinde tarımsal kaynakları tüketeceğimiz için insan sağlığına da zarar verecektir.""

Aras Şelalesi'nde çayın kaynağından içen, elini yüzünü yıkayan Doğa ve Çevre Koruma Derneği Yönetim Kurulu Üyesi Sedat Güler de suyun büyük bir ihtiyaç olduğuna dikkati çekti.
Nilüfer Çayı'nın Bursa Ovası'nda da bu temizlikte akması gerektiğini anlatan Güler, ""Şehir merkezinde akan su, su değil. Bilhassa şu mevsimde suyun debisi hayli azalmış durumda. Su azaldığı ve atık çoğaldığı için kirlilik daha fazla oluyor. Kışın çaya verilen atıklar belki bu kadar koku ya da kötü görüntü yaratmıyor çünkü su bol. Yazın tamamen atık haline dönüşüyor."" diye konuştu.

Mudanya ilçesi kırsal Çayönü Mahallesi'nde yaşayan Mehmet Güleç (74), gençlik yıllarında bu suda yüzdüklerini hatta içtiklerini belirtti.
Balık tuttukları, hayvanlarına su içirdikleri, bulgur kaynattıkları, çamaşır yıkadıkları çayın durumuna üzüldüklerini dile getiren Güleç, şöyle devam etti:
""Dere boyuna gelip ağlamamız gerekiyor ama gelemiyoruz çünkü çok kötü kokuyor. Şu anda kullanılacak bir vaziyeti yok. Çocukluğumuz, gençliğimiz buralarda geçti. Geçen sene barajımızda su bitti, tek sefere mahsus buradan sulama yaptık. Oğlum iki saat sonra zehirlenip Tıp Fakültesi Hastanesine gitti. Biz bu suyu içiyorduk, böyle temiz suyu vardı. Mis gibi kokardı. Yetkililerden buna bir çare istiyoruz.""

Rüştü Bozkurt (67) ise çayın çevresinde nefes dahi alamadıklarını söyledi.

Kokunun mahalleye ulaştığını vurgulayan Bozkurt, ""Özellikle hafta sonları daha kötü kokuyor. Ziftten öte bir şey. Köyün en üst kısmında oturuyorum. Orada bile bu koku nefesimi kesiyor."" dedi."
https://www.aa.com.tr/tr/gundem/vali-gul-pendikte-iett-otobusunun-carptigi-binayi-inceledi/3298321,Vali Gül Pendik'te İETT otobüsünün çarptığı binayı inceledi,"İstanbul Valisi Davut Gül, Pendik'te İETT otobüsünün çarptığı binanın bulunduğu yerde inceleme yaptı, tahliye edilen apartmanın sakinleriyle görüştü.","Valiliğin sosyal medya hesabından yapılan paylaşıma göre, Gül Pendik Orhangazi Mahallesi Vatan Caddesi'nde meydana gelen kaza sonucu hasar gören binanın olduğu yerde inceleme yaptı, burada yürütülen çalışmalara ilişkin yetkililerden bilgi aldı.
Gül'e ziyaretinde Pendik Kaymakamı Mehmet Yıldız eşlik etti.
Olay yerinde bekleyen bina sakinleriyle de görüşen Gül, şu bilgilendirmeyi yaptı:

""Sizlere yeni evler lazım, bu evin akıbeti belli olana kadar. Öğleden sonra nereye taşınacağınızı ne yapacağınızı arkadaşlarımız sizi bilgilendirir. İmkanlar ölçüsünde belli bir miktarda sizlere nakdi yardım yapacağız. Sonraki süreci de takip edeceğiz. Bugünden tezi yok bir yere yerleşip, o evde yeni hayat kuracaksınız. Dolayısıyla bu binayı sonsuza kadar beklemeyeceğiz. Bu binada yapacağımız şey şu; içinden bir şey alarak mı yıkacağız, almadan mı yıkacağız. Binanın yıkılacağı belli. Bu bina burada mı yapılacak, başka yerde mi yapılacak, nasıl yapılacak, hangi kurum yapacak bunlar teknik ayrıntılar, size bilgi vereceğiz.""

Bu arada, kazanın meydana geldiği cadde çift yönlü olarak trafiğe kapalı tutuluyor.
İETT otobüsünün çarptığı binanın 1 ve 2'inci katlarında çatlaklar oluşurken, apartmana çarpan otobüs ise binanın çökme tehlikesi olduğu gerekçesiyle bulunduğu yerden henüz kaldırılmadı.

Pendik'te, dün akşam saatlerinde İETT otobüsü, Orhangazi Mahallesi Vatan Caddesi'nde seyir halindeyken önce elektrikli kasalı yük taşıma motosikletine, sonra 4 katlı binanın girişindeki berber dükkanına çarpmıştı. Otobüsün çarptığı taraftaki binanın kolonu hasar görmüş, kazada yaralanan 6 kişi sağlık ekiplerince hastaneye kaldırılmıştı.
Kazada kolonunda hasar oluşan bina tedbiren boşaltılmış, apartmanın elektrik, su ve doğal gazı kesilmişti.
"
https://www.aa.com.tr/tr/gundem/diyarbakirda-3-sanayi-sitesinde-cikan-yangin-sonduruldu/3298305,Diyarbakır'da 3. Sanayi Sitesi'nde çıkan yangın söndürüldü,Diyarbakır'da 3. Sanayi Sitesi'nde 4 iş yerine yayılan yangın söndürüldü.,"Merkez Kayapınar ilçesi 3. Sanayi Sitesi'nde bulunan oto yedek parçası satan bir iş yerinde henüz belirlenmeyen nedenle yangın çıktı.
Kısa sürede büyüyen yangın, 3 iş yerine daha sıçradı.
İhbar üzerine bölgeye itfaiye, polis, 112 Acil Sağlık ve Toplumsal Olaylara Müdahale Aracı ekipleri sevk edildi.
Söndürme çalışmaları sırasında dumandan etkilenen 4 itfaiye erine bölgeye sevk edilen 112 Acil Sağlık ekiplerince ambulanslarda müdahale edildi.
Ekiplerin müdahalesi sonucu yangın kontrol altına alınarak söndürüldü.
Bölgede soğutma çalışmaları sürüyor."
https://www.aa.com.tr/tr/gundem/anadolu-otoyolunun-kocaeli-kesiminde-4-aracin-karistigi-kazada-15-kisi-yaralandi/3298279,Anadolu Otoyolu'nun Kocaeli kesiminde 4 aracın karıştığı kazada 15 kişi yaralandı,"Anadolu Otoyolu'nun Kocaeli kesiminde 2 yolcu otobüsü, 1 tır, 1 otomobilin karıştığı zincirleme trafik kazasında 15 kişi yaralandı.","Anadolu Otoyolu'nun İstanbul istikameti Gültepe Tüneli'nde 2 yolcu otobüsü, 1 tır, 1 otomobilin karıştığı zincirleme trafik kazası meydana geldi.
İhbar verilmesi üzerine kaza yerine çok sayıda sağlık ve polis ekibi sevk edildi.

Kazada yaralanan 15 kişi, ambulanslarla çevredeki hastanelere kaldırıldı.
Kaza nedeniyle bir süre ulaşıma kapanan Anadolu Otoyolu'nun İstanbul istikametinde uzun araç kuyrukları oluştu.

Ulaşım, araçların kaldırılmasının ardından normale döndü."
https://www.aa.com.tr/tr/dunya/iklim-degisikligi-nedeniyle-her-yil-2-4-milyar-insan-en-az-2-hafta-yuksek-gece-sicakligina-maruz-kaliyor/3298278,"İklim değişikliği nedeniyle her yıl 2,4 milyar insan en az 2 hafta yüksek gece sıcaklığına maruz kalıyor","Fosil yakıt kullanımının yol açtığı iklim değişikliği nedeniyle dünya genelinde yılda yaklaşık 2,4 milyar insanın en az 2 hafta yüksek gece sıcaklıklarına maruz kaldığı tespit edildi.","Kömür, petrol ve doğal gaz kullanımının neden olduğu iklim değişikliği, küresel ölçekte gece sıcaklıklarının artmasına yol açarken, aşırı sıcaklar ve buna bağlı uyku bozuklukları halk sağlığı üzerinde ciddi etkiler oluşturuyor.
Uluslararası araştırma kuruluşu Climate Central'ın bilim insanları, iklim değişikliğinin dünyada gece sıcaklıklarını nasıl artırdığını, 2014-2023 arasında her yıl kaç kişinin yüksek gece sıcaklıklarından etkilendiğini ve sağlık sorunlarıyla karşılaştığını analiz etti.
Buna göre, yılda yaklaşık 2,4 milyar insan iklim değişikliği nedeniyle minimum sıcaklıkların 25 derecenin üzerinde olduğu en az iki hafta yaşıyor. Gece sıcaklıklarının giderek daha fazla şekilde konforlu ve güvenli seviyelerin üzerine çıkmasıyla, sağlık uzmanları, iklim değişikliği kaynaklı uyku yoksunluğu, akut ve kronik hastalıklar ve ruh sağlığı sorunları konusunda uyarıyor.
Analize göre, yüksek gece sıcaklıkları vücudun soğumasını ve gündüz sıcağından kurtulmasını engellediği için özellikle tehlike oluşturuyor. Bu durum felç, diğer kardiyovasküler rahatsızlıklar ve ölüm riskini artırırken, sıcak geceler aynı zamanda uyku kalitesini ve süresini de düşürüyor. Yine de bu da fiziksel ve zihinsel sağlık, bilişsel işlevsellik ve çocukların beyin gelişimi ve öğrenmesi üzerinde çok çeşitli olumsuz etkilere yol açıyor.
Kısa ve kalitesiz uykunun yaşam süresini kısaltma, kaza ve yaralanma risklerini artırma ihtimali de bulunuyor.
Yüksek gece sıcaklıklarının etkileri ülkeler arasında ve içinde farklılık gösterirken, konut kalitesi ve klimaya erişimdeki farklılıklar nedeniyle düşük gelirli gruplar sıcaklıklardan orantısız şekilde etkileniyor.
Climate Central İklim Etkileri Araştırma Görevlisi Michelle Young, dünyanın birçok bölgesinde iklim değişikliklerinin gece sıcaklıklarının artmasına yol açtığını belirterek, şu değerlendirmede bulundu:
""Son on yılda iklim değişikliği nedeniyle 2,4 milyar insanın yılda en az 2 hafta daha 25 derecenin üzerinde geceler yaşadığını görüyoruz. Bu bulgular, iklimin neden olduğu gece sıcağı, uyku yoksunluğu ve beraberinde gelen fiziksel ve ruhsal sağlık etkileri nedeniyle bozulan pek çok yaşamla birlikte, ısınan bir dünyanın insan üzerindeki etkilerini bir kez daha gösteriyor. Bu yılın kayıtlara geçen en sıcak yıl olacağı düşünüldüğünde, küresel sıcaklıkların daha da artmasını önlemek için petrol, kömür ve gaz gibi fosil yakıtların yakılmasını durdurmak ve ormanları korumak hiç bu kadar önemli olmamıştı.""
ABD merkezli Laureate Beyin Araştırmaları Enstitüsünde Çevresel Ruh Sağlığından Sorumlu Baş Bilim İnsanı Nick Obradovich, bilimsel araştırmaların daha yüksek gece sıcaklıklarının uykuya zarar verdiğini ortaya koyduğunu dile getirdi.
Dünya genelinde iklim değişikliği nedeniyle giderek daha sıcak geceler yaşandığının altını çizen Obradovich, ""Geceleri ısının bu şekilde yükselmesi, buna bağlı uyku kaybıyla birlikte, bir dizi fiziksel ve ruhsal sağlık riskini de beraberinde getiriyor. Düşük gelirli insanlar ve yaşlılar gibi bazı demografik gruplar özellikle daha kötü etkileniyor. Uyku, refahın kritik bir bileşenidir ve bunu korumak için insanların daha sıcak gece sıcaklıklarına uyum sağlamalarına yardımcı olurken, gelecekte bu sıcaklıkların zaman içinde artma derecesini azaltmaya çalışmamız gerekecek."" ifadelerini kullandı."
https://www.aa.com.tr/tr/dunya/filistinli-salim-israilin-sde-teiman-gozalti-merkezinde-turlu-iskencelere-maruz-kaldigini-anlatti/3298216,"Filistinli Salim, İsrail'in Sde Teiman gözaltı merkezinde türlü işkencelere maruz kaldığını anlattı","İsrail'in Guantanamosu olarak adlandırılan Sde Teiman gözaltı merkezinde akılalmaz işkencelere maruz kalan Filistinli İbrahim Atıf Salim, ""ağır dayaklardan buzla dolu odalarda çıplak bırakılmaya kadar türlü işkencelere maruz kaldığını"" söyledi.","İsrail ordusu, Gazze'ye kara saldırılarını başlattığı 27 Ekim 2023'ten bu yana aralarında çocuk, kadın, gazeteci ve sağlık çalışanının da bulunduğu binlerce Filistinliyi alıkoydu, bunlardan bir kısmı serbest bırakılırken kalanların akıbetinin ne olduğu bilinmiyor.
Serbest bırakılan Filistinliler, tutuldukları süre boyunca İsrail askerlerinin uyguladığı işkence, aç bırakma ve cinsel şiddet gibi ihlalleri dile getiriyor.
İsrail hapishanelerinde 8 ay geçiren Filistinli Salim de Sde Teiman gözaltı merkezinde 52 gün boyunca ağır işkenceler gördü. Salim, Sde Teiman geçirdiği bu 52 günü, ""fiziksel işkencenin tüm sınırları aşan ve üzerinde unutulmaz etki bırakan bir dönem"" olarak tanımlıyor.
Salim, İsrail ordusunun, Gazze Şeridi'ni karadan işgal ettiği Aralık 2023'te kuzeydeki Kemal Advan Hastanesi'nden alıkonuldu.
Salim, Gazze Şeridi'nin kuzeyindeki Cibaliya kasabasındaki evini hedef alan İsrail bombardımanı sonucu yaralanan çocuklarına refakat ediyordu.
Maruz kaldığı zulmün boyutlarını yansıtan bir sahne olarak, Salim'in gözleri kapalı, kelepçeli, dikenli tellerle dolu bir kafesin arkasında ayakta duran görüntüsü sosyal medyada sıkça paylaşıldı.
Salim'in hala hayatta olduğunu teyit etme fırsatı veren fotoğraf, ailesi için ise bir umut penceresi oldu.
Bir süre önce Gazze Şeridi'nin güneyinde serbest bırakılan Salim, AA'ya verdiği demecinde, alıkonulduktan sonra yaşadığı zorlu günleri anlattı.
Salim, İsrail gözaltı merkezlerindeki odalardan birinde Gazzeli bir doktorun vefat ettiğini ve bu olaydan psikolojik olarak etkilenip bağırdığını belirterek, ""Ölüm haberini duyduğumdaki bağırmalarım, itiraz olarak kabul edildi. İtirazımın cezası olarak üç gün boyunca dövüldüm."" diye konuştu.
""Gözaltı merkezlerinde esirlerin hareket edemediklerini ve su içemediklerini"" anlatan Salim, ""Su içmek ya da tuvalete gitmek istediğimizde üzerimize tükürüyorlardı. Yaklaşık 8 ay süren gözaltı sürecimin 52 gününü aşırı korku hissettiğimiz Sde Timan Cezaevi'nde geçirdim."" ifadelerini kullandı.
Sde Teiman'da geçirdiği 52 gün boyunca 12 kere dayak yediğini ve türlü işkencelere maruz kaldığını ifade eden Salim, aralarında İsrail'deki Negev, Ofer ve Megiddo'nun da bulunduğu çok sayıda İsrail hapishanesine nakledildiğini, buralarda kapalı odalarda çıplak halde düşük ısıya maruz bırakıldığını anlattı.
Filistinli Salim, gözaltına alındığı süre boyunca vücudunun çeşitli yerlerine elektrik verildiğini ve üzerine tükürüldüğünü kaydetti.
Gazze Şeridi'nin merkezindeki Bureyc Mülteci Kampı sınırında yer alan Filistinli gruplara ait tünellerden birine götürüldüğünü söyleyen Salim, buraya gözetleme ekipmanları ve robotlarla zorla girildiğini belirtti.
Salim, tünele girmeyi ve İsrail askerleri ile işbirliği yapmayı reddettiğini ancak bunun sonucunda şiddetli şekilde darbedildiğini dile getirdi.
Filistinli adam, ""Göğsüme ağır darbeler aldım ve göğüs bölgemde kırıklar oluştu. Dişlerim kırıldı. Böbreklerimin olduğu bölgeye aldığım darbeler nedeniyle ameliyat için hastaneye götürüldüm."" dedi.
Salim, İsrail askerlerinin muamelesine ilişkin şunları da anlattı:
""Serbest bırakılacağımız zaman, El-Ayn bölgesinde yol boyunca darbedildim. Serbest bırakıldığımızda ise uzun bir mesafe yürüdükten sonra üzerimize ateş açtılar. Cezaevlerinde esirler sürekli işkenceye maruz kalıyorlar, çeşitli cilt hastalıklarından, yiyecek, su ve hijyen eksikliğine kadar bir sürü sıkıntı çekiyorlar.""
İsrail hapishanelerinde geçirdiği zorlu günleri unutamayan Filistinli, ameliyat edilmek zorunda kaldığı ve sürekli tıbbi bakıma mecbur bırakıldığı böbreği ile kırılan kemiklerinin acısını hala çekiyor.
Gazzeli Salim, Gazze Şeridi'nin orta kesimlerinde serbest bırakıldıktan sonra Han Yunus'taki Mevasi bölgesine yöneldi ve burada akrabalarının yanında temel yaşam gereksinimlerinden yoksun şekilde çadırda hayat mücadelesi veriyor.
İsrail'in güneyinde yer alan ve alıkonan Gazzelilerin tutulduğu Sde Teiman gözaltı merkezi sık sık işkencelerle gündeme geliyor.
New York Times gazetesinde geçen ay çıkan haberde, Sde Teiman gözaltı merkezinde alıkonulan Gazzelilerin etrafı açık bir alanda gözleri bağlı, günde 18 saate kadar elleri kelepçeli, yerde sessiz şekilde oturtulduğu belirtilmişti.
Haberde, gözaltı merkezine getirilen Filistinlilerin burada 3 aya kadar tutulduğu ve sorgulama süreçlerinde birçok kişinin insanlık dışı muameleye ve işkenceye maruz bırakıldığı kaydedilmişti.
Burada tutulan ve daha sonra serbest bırakılan bazı Gazzeliler, Sde Teiman'da maruz kaldıkları işkenceleri dile getirmişti.
Sde Teiman, 9 askerin Filistinli bir esire cinsel işkence yaptıkları iddiasıyla gözaltına alınmasının ardından yeniden gündeme gelmişti.
İsrail'de yayın yapan Kanal 12 televizyonu, İsrail askerlerinin Sde Teiman gözaltı merkezinde tutulan bir Filistinliye cinsel işkence yaptığı anların güvenlik kamerasına yansıyan görüntülerini yayımlamıştı."
https://www.aa.com.tr/tr/dunya/rusyanin-kursk-bolgesinde-catismalar-nedeniyle-acil-durum-ilan-edildi/3298090,Rusya'nın Kursk bölgesinde çatışmalar nedeniyle acil durum ilan edildi,"Rusya'nın Ukrayna sınırı yakınında bulunan Kursk Bölgesi Vali Vekili Aleksey Smirnov, Rus ve Ukrayna askeri güçleri arasında yaşanan çatışmalar nedeniyle bölgede acil durum ilan edildiğini bildirdi.","Smirnov, Telegram kanalından yaptığı açıklamada, Ukrayna ordusunun Kursk bölgesine yönelik dün başlattığı saldırıların ardından oluşan durumla ilgili bilgi verdi.
Durumun ""zor"" ancak kontrol altında olduğunu belirten Smirnov, ""Düşman birliklerinin Kursk bölgesine girmesinin sonuçlarını ortadan kaldırmak için bölgede 7 Ağustos itibarıyla acil durum ilan etme kararı aldım."" ifadesini kullandı.
Rusya Sağlık Bakanlığı, Ukrayna askerlerinin bölgeye saldırısında yaralı kişi sayısının 31'e çıktığını açıkladı.
Ukrayna ordusunun dün Rus toprağı Kursk bölgesine yönelik başlattığı saldırılar sonrası iki ordu arasında şiddetli çatışma yaşanıyor.
Rusya Savunma Bakanlığı, Kursk bölgesine saldıran Ukrayna ordusuna ait birlikleri kayba uğrattıklarını ve karşı operasyonun devam ettiğini duyurmuştu.
Ülkenin Sağlık Bakanlığı da Ukrayna askerlerinin bölgeye saldırısında 6'sı çocuk 24 kişinin yaralandığını bildirmişti.
Kursk Bölgesi Vali Vekili Smirnov ise Rusya-Ukrayna sınırında saldırılara uğrayan yerleşim birimlerinden sivilleri tahliye etmeye başladıklarını ve bölgeden bir günde yüzlerce sivilin tahliye edildiğini belirtmişti.
Rusya Devlet Başkanı Vladimir Putin, güvenlik yetkilileri ile Kursk bölgesindeki duruma ilişkin toplantı yapmış, Rus hükümetinden sivillere gerekli desteğin sağlanması konusunda gerekli adımları atma talebinde bulunmuştu."
https://www.aa.com.tr/tr/paris-2024/sen-nehrinde-yarisan-portekizli-triatlon-sporcusu-vasco-vilaca-hastalandi/3298009,Sen Nehri'nde yarışan Portekizli triatlon sporcusu Vasco Vilaca hastalandı,Paris 2024 Olimpiyat Oyunları'nda 5 Ağustos Pazartesi günü Sen Nehri'nde yarışan Portekizli triatlon sporcusu Vasco Vilaca'nın hastalandığı belirtildi.,"Portekiz Olimpiyat Komitesi tarafından yapılan açıklamada, Vilaca'nın mide ve bağırsak problemi yaşadığı belirtilirken ""Portekiz Sporcu Sağlığı Direktörlüğü, atlet Vasco Vilaca'nın mide-bağırsak enfeksiyonuyla uyumlu semptomlar geliştirdiğini bildirdi.
Klinik durumunun stabil olduğu, sporcunun Olimpiyat Köyü'nde takip edilmesi ve tedavisinin sağlanması için sağlık ekibi tarafından her türlü tedbir alındı."" ifadeleri kullanıldı.
Portekiz Olimpiyat Komitesi, Dünya Triatlon Federasyonunun konuyla ilgili açıklamasını da hatırlatarak, ""Federasyon, yarışma günlerinde su kalitesi değerlendirmesinin tanımlanmış düzenlemelere uygun olduğunu garanti etti. Gerekli güvenlik limitlerine uyulmasına rağmen, değerlendirilen parametrelerden bazılarının varlığı bu çevresel bağlamda enfeksiyon riski oluşturmaktadır."" görüşlerine yer verdi.
Portekiz Olimpiyat Komitesi, aynı yarışta Vasco Vilaca ile birlikte takımda yer alan bir diğer sporcu Melanie Santos'un da benzer semptomlar gösterdiğini ancak Vilaca'ya oranla durumunun daha az şiddetli olduğunu da bildirdi.

Portekizli triatlon sporcusu Vasco Vilaca, karışık takım yarışmasının ardından AA muhabirine yarışların yapıldığı Sen Nehri'nin kirliliğiyle ilgili açıklamada bulunmuştu.
Vasco Vilaca, Belçikalı Claire Michel'in Sen Nehri'nde yüzdükten sonra rahatsızlandığına dikkati çekerek şu ifadeleri kullanmıştı:
""Suyun kalitesi en iyi noktada değildi. Buraya geldiğimizden beri Sen Nehri'nde hiç antrenman yapamadık. Çünkü hastalanma riski çok yüksekti. Yüzerken çok fazla bir şey göremiyorsunuz. Bundan daha kirli yerlerde de yüzdüm. Fakat asıl problem suyun ne kadar berrak olduğu değil. Suda bakteriler var ve siz bunu görmüyorsunuz. Yarışın ardından temizlenmek zorundasınız. Olimpiyat Köyü'nde çok fazla insan birbiriyle iletişim içinde. Köyde, nehirde yüzmeyen birçok sporcu da hasta oldu. Ama Belçikalı sporcu buradaki yarışın ardından hastalandı, semptomlar da onu gösteriyordu. Burada mecbur kalmasam kesinlikle yüzmezdim. Su çok kirli."""
https://www.aa.com.tr/tr/dunya/dso-gazzede-cocuk-felci-asilama-kampanyasi-uzerinde-calisiyor/3297960,"DSÖ, Gazze'de ""çocuk felci aşılama kampanyası"" üzerinde çalışıyor","DSÖ Genel Direktörü Ghebreyesus, Gazze'de 8 yaş altı 600 bin çocuğa yönelik ""çocuk felci aşılama kampanyası"" üzerinde çalışmalar yürüttüklerini ve 1 milyondan fazla çocuk felci aşısını Gazze'ye gönderdiklerini söyledi.","Dünya Sağlık Örgütü (DSÖ) Genel Direktörü Tedros Adhanom Ghebreyesus, Gazze'de 8 yaş altı 600 bin çocuğa yönelik ""çocuk felci aşılama kampanyası"" üzerinde çalışmalar yürüttüklerini ve 1 milyondan fazla çocuk felci aşısını Gazze'ye gönderdiklerini söyledi.
Ghebreyesus, DSÖ'nün haftalık basın toplantısında değerlendirmelerde bulundu.
DSÖ Çocuk Felci Eradikasyon Programı Direktörü Aidan O'Leary'nin aniden hayatını kaybetmesinin üzüntüsünü yaşadıklarını kaydeden Ghebreyesus, Leary'nin son olarak İsrail'in yoğun saldırıları altında bulunan Gazze'de 8 yaş altı 600 bin çocuğu hedefleyen iki tur çocuk felci aşılama kampanyası üzerinde çalışmalar yürüttüğünü belirtti.
Ghebreyesus, DSÖ'nün Gazze'ye gelecek haftalarda kullanılmak üzere 1 milyondan fazla çocuk felci aşısı gönderdiğini ifade ederek, ""Gazze'deki atık sularda çocuk felci tespit edilmesi, virüsün halk arasında dolaştığının ve aşılanmamış çocukları riske attığının açık bir işaretidir."" dedi.
Gazze'de çocuk felci dahil rutin aşılama ve hastalık gözetimini desteklediklerini belirten Ghebreyesus, bu karmaşık operasyonları güvenli ve etkili bir şekilde yürütmek üzere sağlık çalışanları için sınırsız hareket özgürlüğüne ihtiyaç duyulduğunu kaydetti.
Ghebreyesus, ""Gazze'deki çocukları çocuk felcinden korumak için aşılama kampanyalarının hazırlanması ve uygulanması sırasında ateşkes veya en azından sakin günler gerekli."" diye konuştu.
- ""M çiçeği salgını dolayısıyla Acil Durum Komitesi toplanacak""
Kongo Demokratik Cumhuriyeti'nde sene başından itibaren bildirilen 14 binden fazla M çiçeği vakasının 511'inin ölümle sonuçlandığını ve ülkede ciddi bir salgın yaşandığını kaydeden Ghebreyesus, ""Kongo Demokratik Cumhuriyeti'nde onlarca yıldır M çiçeği salgınları bildiriliyor ve her yıl bildirilen vaka sayısı istikrarlı bir şekilde artıyor."" dedi.
Ghebreyesus, geçen ay Kongo Demokratik Cumhuriyeti'ne komşu olan ve daha önce vaka bildirilmemiş Burundi, Kenya, Ruanda ve Uganda'da yaklaşık 50 teyit edilmiş ve daha fazla sayıda şüpheli M çiçeği vakasının bildirildiğini kaydetti.
DSÖ'nün etkilenen ülkelerin hükümetleri, sivil toplum kuruluşları ve diğer ortaklarıyla birlikte bu salgınların itici güçlerini anlamak ve ele almak için çalışmalar yürüttüğünü anlatan Ghebreyesus, şöyle devam etti:
""Müdahalenin ölçeklendirilmesini desteklemek için DSÖ Acil Durum Fonu'ndan 1 milyon doları serbest bıraktık ve önümüzdeki günlerde daha fazlasını serbest bırakmayı planlıyoruz. M çiçeği virüsünün Kongo Demokratik Cumhuriyeti dışında ve Afrika içinde diğer bölgelerde daha fazla uluslararası yayılma potansiyeli olasılığı karşısında, salgının uluslararası endişe yaratan bir halk sağlığı acil durumu olup olmadığı konusunda bana tavsiyelerde bulunması için Uluslararası Sağlık Tüzüğü kapsamında bir Acil Durum Komitesi toplamaya karar verdim. Dünyanın genelinde ilgili disiplinlerden gelen bağımsız uzmanlardan oluşacak komite en kısa sürede toplanacak."""
https://www.aa.com.tr/tr/gundem/pendikte-iett-otobusunun-binaya-carptigi-kazada-6-yolcu-yaralandi/3297952,Pendik'te İETT otobüsünün binaya çarptığı kazada 6 yolcu yaralandı,"Pendik'te, seyir halindeyken binaya çarpan İETT otobüsündeki 6 yolcu yaralandı.","Pendik'te, İETT otobüsünün önce 3 teker elektrikli motosiklete sonra binaya çarptığı kazada 6 kişi yaralandı.
B.D. idaresindeki 34 TP 5922 plakalı İETT otobüsü, Orhangazi Mahallesi Vatan Caddesi'nde seyir halindeyken önce Salih Ç. yönetimindeki 3 teker elektrikli kasalı yük taşıma motosikletine, sonra 4 katlı binanın girişindeki berber dükkanına çarptı.
İhbar üzerine bölgeye polis, sağlık, itfaiye ve UMKE ekipleri sevk edildi.
Emniyet güçleri, güvenlik şeridi çekerek caddeyi trafiğe kapattı.
Kazada kolonunda hasar oluşan bina tedbiren boşaltıldı, görevliler apartmanın elektrik, su ve doğal gazını kesti.
Sağlık görevlileri, kazada yaralanan Ahsen A, Muzaffer O, Kerim Ç, Berrak Ç, Salih Ç ve Mevsim E'yi hastaneye kaldırdı.
Berber dükkanının sahibi Tufan Mutlu, iş yerinde müşterilerinin de olduğu anda otobüsün çarptığını söyledi. Kendilerini can havliyle dışarı attıklarını belirten Mutlu, kaza nedeniyle binanın boşaltıldığını belirtti.
Esnaf Abdullatif Yanık ise binada hasar meydana geldiğini ve yaralılar olduğunu ifade etti.

Pendik Kaymakamı Mehmet Yıldız, kaza bölgesine gelerek incelemelerde bulundu ve yetkililerden bilgi aldı.
Bu arada, binanın yıkılıp yıkılmayacağına ilişkin kararın ekiplerin incelemesinin ardından verileceği öğrenildi.
Henüz kaza yerindeki İETT otobüsü kaldırılmazken ekiplerin bekleyişi sürüyor.

"
https://www.aa.com.tr/tr/dunya/putin-rus-guvenlik-yetkilileriyle-kursk-bolgesindeki-durumu-degerlendirdi/3297913,"Putin, Rus güvenlik yetkilileriyle Kursk bölgesindeki durumu değerlendirdi","Rusya Devlet Başkanı Vladimir Putin'in, güvenlik yetkilileri ile Rusya'nın Ukrayna sınırı yakınında bulunan Kursk bölgesindeki duruma ilişkin toplantı yaptığı bildirildi.","Kremlin Sarayı'ndan yapılan açıklamaya göre, Putin, Ukrayna ordusunun Kursk bölgesine yönelik saldırıları ile ilgili güvenlik yetkililerini topladı. Toplantıya, Rusya Savunma Bakanı Andrey Belousov, Güvenlik Konseyi Sekreteri Sergey Şoygu, Federal Güvenlik Servisi (FSB) Müdürü Aleksandr Bortnikov katıldı.
Toplantıya internet üzerinden katılan Genelkurmay Başkanı Valeriy Gerasimov, Putin'e Kursk bölgesindeki durum hakkında bilgi verdi. Dün sabah saatlerinde 1000 kadar Ukraynalı askerin Kursk bölgesine saldırı başlattığına dikkati çeken Gerasimov, Rus güçlerinin saldırılara karşı operasyonunun sürdüğünü dile getirdi.
Gerasimov, Ukraynalı askerlerin ilerleyişinin durdurulduğunu belirterek, ""Düşman 315 kişi kaybetti. Bunların 100'ü öldürüldü, 215'i yaralandı. 7 tank dahil 54 zırhlı araç yok edildi. Operasyon, düşmanın püskürtülmesi ve devlet sınırına ulaşılması ile sona erecek."" ifadesini kullandı.
Ukrayna ordusunun Rus toprağı Kursk'a yönelik başlattığı saldırılar sonrası iki ordu arasında şiddetli çatışma yaşanıyor.
Rusya Savunma Bakanlığı, Kursk bölgesine saldıran Ukrayna ordusuna ait birlikleri kayba uğrattıklarını ve karşı operasyonun devam ettiğini duyurmuştu. Ülkenin Sağlık Bakanlığı da Ukrayna askerlerinin bölgeye saldırısında 6’sı çocuk 24 kişinin yaralandığını bildirmişti.
Kursk Bölgesi Vali Vekili Aleksey Smirnov ise Rusya-Ukrayna sınırında saldırılara uğrayan yerleşim birimlerinden sivilleri tahliye etmeye başladıklarını ve bölgeden bir günde yüzlerce sivilin tahliye edildiğini belirtmişti.
Putin de Rus hükümetinden sivillere gerekli desteğin sağlanması konusunda gerekli adımları atma talebinde bulunmuştu."
https://www.aa.com.tr/tr/dunya/filistinli-tabipler-ve-saglik-mensuplari-derneginden-iskence-aciklamasi/3297904,"Filistinli Tabipler ve Sağlık Mensupları Derneğinden ""işkence"" açıklaması","FİLMED, ""İnsanlığın vicdanını yaralayan bu adi, sapık hadise alelade bir olay gibi geçmemeli, insan hakları savunucuları gereğini yapmalıdır. Bu vahşeti durdurmak insanlığın borcu ve görevidir"" açıklamasını yaptı.","Filistinli Tabipler ve Sağlık Mensupları Derneği (FİLMED), tutuklu Filistinlilerin maruz kaldığı işkenceye ilişkin, ""İnsanlığın vicdanını yaralayan bu adi, sapık hadise alelade bir olay gibi geçmemeli, insan hakları savunucuları gereğini yapmalıdır. Bu vahşeti durdurmak insanlığın borcu ve görevidir."" açıklamasını yaptı.
Derneğin açıklamasında, İsrail işgal kuvvetlerinin Gazze'de yaptığı kanlı katliamların yanı sıra tutukladığı Filistinlilere çok ağır işkenceler uyguladığının bilindiği belirtildi.
Bazı esirlerin bu işkenceler sonucunda şehit olduğu aktarılan açıklamada, şunlar kaydedildi:
""Katiller bununla kalmayıp tutuklulara cinsel saldırılar yaptıkları görüntüleri İsrail medyasına ulaştırmıştır. Yayınlanan bir videoda tutukluluk merkezinin avlusunda yüz üstü yatırılan elleri kelepçeli onlarca esir arasından bir Filistinliye yüzü maskeli silahlı gardiyanların cinsel saldırı yaptıkları görülmektedir. Gardiyanlar o alanda kameraların olduğunu ve bu işkencelerin kayıt edildiğini bilerek bu rezil davranışları yaptılar. Yüzlerini maskelerle kapatmış, sonra kendileri bu görüntüleri basına sızdırmışlardır.""
Açıklamada, olayı öğrenen işgalci ordusunun disiplin komitesinin canileri sorguya almaya kalktığı kaydedilerek, ""Bazı İsrail milletvekilleri ve siyasetçileri tutukluluk merkezini basarak, bu canavar gardiyanların sorguya alınmasını fiilen engellemişlerdir. Caniler, yaptıkları bu iğrenç saldırılarla esirlere fiziksel ve ruhsal işkence yaşatmanın yanı sıra tüm Filistin halkına ve onu destekleyen vicdanlı insanlara ızdırap yaşatmayı hedeflemektedirler."" ifadelerine yer verildi.
İnsan haklarını ve uluslararası savaş esirlerinin haklarını tanımayan İsrail'in 7 Ekim'den beri tüm dünyanın gözü önünde soykırım uygularken, hayatta kalan Filistinlilere her türlü zulüm ve vahşeti yaptığı vurgulanan açıklamada, ""İnsanlığın vicdanını yaralayan bu adi, sapık hadise alelade bir olay gibi geçmemeli, insan hakları savunucuları gereğini yapmalıdır. Bebek katilleri ve sadist canilerden arınmış bir dünya olmazsa bu ateş her yeri yakabilir. Bu vahşeti durdurmak insanlığın borcu ve görevidir."" denildi."
https://www.aa.com.tr/tr/dunya/turkiye-uadde-israile-karsi-acilan-soykirim-davasina-mudahillik-bildirimini-sundu/3297776,"Türkiye, UAD'de İsrail'e karşı açılan soykırım davasına müdahillik bildirimini sundu","Türkiye, Uluslararası Adalet Divanı'nda (UAD) İsrail aleyhindeki soykırım davasına müdahillik beyanını Divan'a sundu.","Türkiye’nin Lahey Büyükelçisi ve TBMM Milletvekillerinden oluşan heyet, Türkiye’nin müdahillik beyanını bugün UAD Yazmanlığına iletti.

Büyükelçi Selçuk Ünal ve AK Parti İstanbul Milletvekili Prof. Dr. Cüneyt Yüksel, Türkiye-Avrupa Birliği Karma Parlamento Komisyonu Başkanı ve AK Parti İstanbul Milletvekili İsmail Emrah Karayel ile Anayasa Komisyon Üyesi ve Denizli Milletvekili Cahit Özkan’dan oluşan heyet, İsrail'e karşı açılan soykırım davasına Türkiye’nin müdahillik bildirimini teslim etti.
Türkiye böylece Nikaragua, Kolombiya, Libya, Meksika, Filistin ve İspanya’nın ardından UAD'deki Güney Afrika-İsrail arasındaki soykırım davasına müdahillik bildiriminde bulunan yedinci ülke oldu.
Türkiye, bu zamana kadar müdahillik bildiriminde bulunan en önemli bölge ülkesi olarak öne çıkıyor.
Divan Statüsü'nün 63. Maddesi kapsamında müdahillik bildirimi yapan Türkiye’nin girişimi hakkında davanın tarafı olan İsrail ve Güney Afrika’nın Divan tarafından bilgilendirmesi ve bu iki ülkenin de Türkiye’nin müdahillik bildirimine ilişkin gözlemlerini Divan’a sunması bekleniyor.

Türkiye'nin Lahey Büyükelçisi Ünal ve TBMM Adalet Komisyonu Başkanı Yüksel, Türkiye'nin müdahillik beyanını Divan'a sunmadan önce basın mensuplarına değerlendirmede bulundu.
Türkiye'nin Filistin'in haklı davasının takipçisi olacağını belirten Yüksel, ""Türkiye, kural temelli uluslararası hukukun yanında olduğunu, Türkiye, soykırıma karşı olduğunu, Türkiye, insan haklarından yana olduğunu en yüksek sesle cesur bir şekilde ve Birleşmiş Milletler'in en üst yargı organı, 'Dünya Mahkemesi' dediğimiz UAD'de Filistin halkının yanında olduğunu bir kez daha dünyaya ilan edecektir."" dedi.
Yüksel, Cumhurbaşkanı Recep Tayyip Erdoğan'ın müdahillik kararı aldığı andan itibaren TBMM hukuk heyeti olarak titizlikle çalıştıklarını, Dışişleri Bakanlığı, Adalet Bakanlığı ve uluslararası hukukçulardan oluşan hukuk ekibiyle bu çalışmayı neticelendirdiklerini ifade etti.
Türk heyeti olarak ilk günden itibaren davayı yakından takip ettiklerini söyleyen Yüksel, tüm duruşmalara katıldıklarını dile getirdi.
Davada çalışan Güney Afrikalı hukuk heyetine AA'nın İsrail'in Gazze'de işlediği suçları tüm açıklığıyla ortaya koyan, temel delil niteliğindeki ""Kanıt"" kitabının ve diğer materyallerin sunulduğunu belirten Yüksel, ""Hatta duruşmalarda videolar ve resimlerden alıntılar da yapıldı ve gösterilmişti. Tüm dünya kamuoyu bu duruşmaları canlı izlemişti."" diye konuştu.
Yüksel, UAD'nin dava kapsamında 3 ihtiyati tedbir kararı vermesine rağmen İsrail'in bu kararlara uymadığına dikkati çekerek, ""Bütün bunlara rağmen İsrail her zaman olduğu gibi hukuk tanımazlığıyla birlikte cezasızlık algısıyla hareket etti ve mahkemenin kararlarına uymadı."" dedi.
ABD Kongresinde konuşma yapan İsrail Başbakanı Binyamin Netanyahu'nun alkışlanmasına değinen Yüksel, ""Netanyahu'nun ve onun cinayet şebekesinin olması gereken yer işte tam da burası. Uluslararası Adalet Mahkemesinde sanık sandalyesinde oturacaktır ve yargılanarak cezasını çekecektir."" ifadesini kullandı.
İsrail'in sivilleri hedef alan saldırıları, insani yardıma izin vermemek için sınır kapılarını kapatması, sağlık sistemini çökertmesi ve Filistinlileri insandışılaştıran söylemlerine işaret eden Yüksel, ""İşte tüm bunlar aslında suçların en adisi olan soykırım suçunun işlendiğinin kanıtlarıdır."" diye konuştu.
Yüksel, ""Türkiye, güçlü bir sesle haklının ve mazlumun yanında olmasıyla birlikte artık bundan sonra bu davanın doğrudan müdahili olacaktır ve bu davayı sonuna kadar en iyi şekilde devam etmesini sağlayacaktır."" dedi.
Türkiye'nin Lahey Büyükelçisi Selçuk Ünal da müdahillik dosyasının hazırlanmasının Dışişleri ve Adalet Bakanlığının ortak çalışması olduğunu söyledi.
Büyükelçi Ünal, ""Bugün yüce Meclisimizin de desteğini göstermek üzere ilgili komisyon başkanımız da burada. Hep birlikte bu müdahillik kararını sunacağız."" dedi.
Ünal, Türkiye'nin davayı başından itibaren yakından takip ettiğini belirterek ""3 ihtiyati tedbir kararı alındı ancak maalesef İsrail'in bunların hiçbirisine uymadığını hep beraber sahada gördük. Bu vahametin ne kadar ileri aşamalara geldiğini hepimiz gayet iyi biliyoruz. Bugün de Türkiye Cumhuriyeti olarak UAD'ye bu davaya müdahil olma başvurumuzu yapacağız."" ifadesini kullandı.
Bu kararın örnek olmasını temenni ettiklerini kaydeden Ünal, ""Bunun kural temelli uluslararası kurallara dayalı bir dünya görmek isteyen hür dünyanın tüm devletlerine bir örnek olmasını ve başvurmuş olanlara ilaveten diğer devletlerin de müdahil olarak başvurularına yol açacağını temenni ediyoruz, bunu arzuluyoruz."" diye konuştu.
Başvuru sonrası da basın mensuplarının sorularını yanıtlayan Yüksel, Türkiye'nin müdahillik beyanını sunmasıyla davanın seyri açısından önemli bir adım atıldığını vurguladı.
Yüksel, ""Türkiye'nin müdahilliği, Gazze'de yaşananların 'soykırım' olarak tespit edilmesi yolunda güçlü bir adımdır. Bu güçlü duruş, durumun ciddiyetine çok ihtiyaç duyulan dikkati çekerek uluslararası toplumu Gazze'deki insani krizi tanımaya ve ele almaya itmektedir."" değerlendirmesinde bulundu.
Yüksel, Türkiye'nin kapsamlı ve güçlü bir müdahillik bildirimi hazırladığını belirterek, ""Başvurumuz aynı zamanda diğer uluslar ve uluslararası organlara zulmü önlemek için kesin adımlar atmaya yönelik çağrı niteliğindedir."" diye konuştu.
Türkiye'nin müdahillik beyanının bölgeden yapılan ilk kapsamlı başvuru olduğunu kaydederek, ""Türkiye'nin kapsamlı ve iyi savunulmuş başvurusu yüksek düzeyde bir hukuk bilimi ve adalete adanmışlığı göstermektedir. Bu öncü çaba, diğer bölge ülkelerine uluslararası hukuk savunuculuğuna daha aktif bir şekilde katılmaları için ilham verebilir ve küresel yargı konularında daha fazla bölgesel temsil ve etkiyi teşvik edebilir."" ifadelerini kullandı.
Yüksel, Türkiye'nin UAD Statüsü'nün diğer müdahillik imkanlarına ilişkin hakkını saklı tuttuğunu aktararak, ""Bu, Türkiye'nin davaya olan derin ilgisini ve adaleti sağlamak için çabalarını sürdüreceğini ve gerekirse başka hukuki yolları kullanma kararlılığını göstermektedir."" dedi.
Yüksel, Türkiye'nin Gazze'deki soykırımla ilgili UAD davasına müdahil olmasının öneminden bahsederek, şunları kaydetti:
""Türkiye'nin müdahilliği uluslararası hukuk ve insani yardım savunuculuğu açısından bir dönüm noktasıdır. Türkiye, ayrıntılı, kapsamlı ve güçlü bir şekilde tartışılan bir yasal çerçeve sunarak, uluslararası yasal yükümlülüklerin yerine getirilmesinin ve ciddi insani krizlerin ele alınmasının önemini vurgulamaktadır. Bu müdahale, diğer ülkelerin uluslararası hukuk süreçlerine katılımı için yeni bir standart oluşturmaktadır ve UAD'nin müzakerelerini ve gelecekteki uluslararası hukuk emsallerini önemli ölçüde etkileme potansiyeline sahiptir.""
Yüksel, Anadolu Ajansının (AA) fotoğraflarının, Türkiye’nin müdahillik dosyasında kanıt olarak sunulduğunu belirterek, AA muhabirlerinin çektiği fotoğrafların ve ""Kanıt"" kitabında yer alan görsellerin hem Güney Afrikalı hem de Türkiye’nin müdahillik dosyasını hazırlayan hukukçular tarafından kullanıldığına dikkati çekti.
İsrail’in bahse konu savaş suçlarını, insanlığa karşı suçları ve soykırım fillerini fütursuzca işlemesinin en büyük nedeni olarak İsrail’de ve dünya kamuoyundaki “cezasızlık” algısı olduğunu söyleyen Yüksel, Türkiye’nin bu algıyı ortadan kaldırmak için UAD ve UCM gibi uluslararası mahkemeler nezdindeki girişimlerini sürdürdüğünü ve alınan kararların icrası için AA ve diğer Türk basını da dahil olmak üzere Türkiye’deki tüm kurumların var gücüyle çalıştığını ifade etti.

Türkiye'nin Lahey Büyükelçisi Ünal, Türkiye'nin müdahillik metnini Divan Yazmanlığına tevdi ettiğini belirterek, Türkiye'nin müdahillik adımının önemini vurguladı.
Türkiye adına süreci yürüten Ünal, ""Türkiye tüm kurumlarıyla beraber davanın takibini sürdürüyor."" dedi.
Müdahillik bildiriminin davanın asıl tarafları ve diğer müdahil ülkelere yapılacağını ifade eden Ünal, bundan sonraki aşamaların da yakından takip edileceğini vurguladı.
Güney Afrika Cumhuriyeti, 29 Aralık 2023'te, 1948 tarihli Birleşmiş Milletler (BM) Soykırımın Önlenmesi ve Cezalandırılması Sözleşmesi'ni ihlal ettiği gerekçesiyle İsrail aleyhine Uluslararası Adalet Divanı'nda dava açmıştı.
Güney Afrika, Gazze'deki durumun aciliyet teşkil etmesi nedeniyle UAD'den ihtiyati tedbirlere hükmetmesini istemiş ve tedbir talebine ilişkin duruşmalar, 11-12 Ocak'ta Lahey'deki Barış Sarayı'nda yapılmıştı. Divan, 26 Ocak'ta tedbir kararlarını açıklamıştı.
Buna göre, İsrail'in Soykırım Sözleşmesi'nin 2. maddesinde tanımlanan fiillerin işlenmemesi için elinden gelen tüm önlemleri almasına, İsrail ordusunun Soykırım Sözleşmesi'nin 2. maddesindeki fiilleri işlemesini engelleyecek önlemleri ivedilikle almasına, Gazze'deki Filistinlilere yönelik soykırım çağrısı yapanları önlemek, engellemek ve cezalandırmak için gereken tüm adımları atmasına, Gazze'deki Filistinlilerin karşılaştığı olumsuz yaşam koşullarını ortadan kaldırmak için ihtiyaç duyulan temel hizmetlere ve insani yardımın sağlanmasını mümkün kılan acil ve etkili önlemleri almasına, Gazze'deki Filistinlilere karşı Soykırım Sözleşmesi'nin ihlalini gösteren delillerin yok edilmesini önlemek ve korunmasını sağlamak için etkili tedbirler almasına, kararın yürürlüğe girmesinden itibaren 1 ayda alınan tüm tedbirler hakkında Mahkemeye bir rapor sunmasına hükmetmişti.
Divan, Güney Afrika'nın 6 Mart'ta yaptığı ek tedbir talebi üzerine 28 Mart'ta açıkladığı ek tedbir kararında, İsrail'den Gazze'ye acilen ihtiyaç duyulan insani yardımların ulaştırılmasını sağlamasını, Filistinlilerin haklarını ihlal etmemesi gerektiğini ve ek tedbirlere ilişkin aldığı önlemleri 1 ay içinde Mahkemeye bir rapor sunmasına karar vermişti.
Divan, 24 Mayıs'taki kararında, Refah’ta sıkışan Filistinlilerin karşı karşıya kaldığı insani felaket tehlikesi nedeniyle daha önce hükmettiği tedbirlerin yeterli olmadığını belirterek, İsrail’in Refah kentine yönelik askeri saldırılarını derhal durdurmasına, Gazze'de acilen ihtiyaç duyulan hizmetlerin ve insani yardımın engelsiz bir şekilde sağlanabilmesi için Refah Sınır Kapısı'nı açık tutmasına, BM yetkili organları tarafından soykırım iddialarını araştırmak üzere görevlendirilenlerin, Gazze Şeridi'ne engelsiz erişimini sağlamak üzere etkili tedbirler almasını ve alınacak tüm tedbirlere ilişkin bir ay içinde Mahkeme'ye bir rapor sunmasına hükmetmişti."
https://www.aa.com.tr/tr/dunya/yunanistanda-kovid-19-asilarinin-yan-etkilerini-tedavi-ettigi-ileri-surulen-ilaca-dair-uyari/3297731,Yunanistan'da Kovid-19 aşılarının yan etkilerini tedavi ettiği ileri sürülen ilaca dair uyarı,"Yunanistan'da yetkililer, bazı internet sitelerinde satışı yapılan ve Kovid-19 aşılarının yan etkilerini tedavi ettiği öne sürülen ürünün tüketilmesinin ciddi sağlık sorunlarına sebep olabileceği uyarısında bulundu.","Ulusal İlaç Kurumu (EOF) tarafından yapılan açıklamada, ""mucizevi"" olarak tanıtılan ilacın resmi mercilerce onaylanmadığı, tedavi amaçlı kullanımda etkisi ve güvenli olup olmadığına dair herhangi bir değerlendirmenin yapılmadığı vurgulandı.
Açıklamada, ilacın tüketilmesinin ciddi sağlık riskleri taşıyabileceğinin altı çizilerek, güvenilir olmayan kaynaklardan ilaç satın almanın tüketicinin sağlığını ciddi şekilde tehlikeye atabileceğine dikkat çekildi.
"
https://www.aa.com.tr/tr/gundem/aydin-germencikte-zeytinlik-ve-ormanlik-alanda-cikan-yangina-mudahale-ediliyor/3297726,Aydın Germencik'te zeytinlik ve ormanlık alanda çıkan yangına müdahale ediliyor,"Aydın'ın Germencik ilçesinde, zeytinlik ve ormanlık alanda çıkan yangına havadan ve karadan müdahale ediliyor.","Gümüşköy mevkisindeki zeytinlik alanda, henüz belirlenemeyen nedenle yangın çıktı.
Alevler, rüzgarın etkisiyle ormanlık alana sıçradı.
Bölgeye çevre illerden de ekip sevk edildi. Söndürme çalışmalarına jandarma ve emniyete ait TOMA'lar ve vatandaşlar destek veriyor.
Ekiplerin havadan ve karadan yoğun müdahalesine rağmen alevler, Söke ilçesindeki Argavlı Mahallesi'nin üst kısımlarına yayıldı.
Aydın-Söke kara yolu üzerinde bulunan bazı iş yerleri tahliye edildi.

İş yerlerinde dumandan etkilenen vatandaşlara bölgedeki ambulanslarda müdahale edildi.
Aydın Valisi Yakup Canbolat, AK Parti Aydın Milletvekili Ömer Özmen, CHP Aydın Milletvekili Hüseyin Yıldız ve Evrim Karakoz ile Aydın Büyükşehir Belediye Başkanı Özlem Çerçioğlu bölgede inceleme yaptı.

Canbolat, gazetecilere, kentte sıcaklığın yüksek olduğunu, yangının hızla yayılmaya devam ettiğini söyledi.
Rüzgarın bölgede etkili olduğunu belirten Canbolat, şöyle devam etti:
""Yangını kontrol altına almaya çalışıyoruz. Bu mücadelede Orman Bölge Müdürlüğü'müz 50 araç, 220 personel, jandarmamızdan 9 tim, asayiş ve trafik timi, 72 personel, büyükşehir belediyemizden 30 araç, 120 personel, emniyetimizden 25 personel, sağlık müdürlüğümüzden de 5 araç ve 25 personelle ilk andan itibaren olaya müdahil olduk. Gerekli tedbirler alındı ve müdahale ediyoruz. 9 helikopter ve 9 uçak müdahale ediyor. Ayrıca polisimizin 5 TOMA'sı da bölgeye intikal etti.""

Can kaybı olmadığını dile getiren Canbolat, ""Bu yangın kapsamında 2 metruk eve yangın sirayet etti maalesef. Tedbiren 2 evi boşalttık, içindeki insanları boşalttık. Ayrıca bir restoranı boşalttık. İzmir, Manisa, Denizli'den takviye kuvvetler istedik. Onlar da yolda geliyorlar. Ayrıca otobanı da Söke istikametinde yangına müdahale edecek araçların rahat gelmesiyle ilgili trafiğe kapattık. Sadece yangına müdahale edecek araçları alıyoruz."" dedi.
Canbolat, bölgeye yakın başka bir noktada çıkan yangında da 250 dönümlük alanın zarar gördüğünü, yangının kontrol altına alındığını ifade etti.
Çerçioğlu da tüm ekiplerin müdahaleyi sürdürdüğünü kaydetti.
"
https://www.aa.com.tr/tr/gundem/sirnakta-teror-magduru-136-aile-yeni-evlerine-kavustu/3297713,Şırnak'ta terör mağduru 136 aile yeni evlerine kavuştu,Şırnak'ta çekilen kura ile terör mağduru 136 aile yeni evlerine kavuşmanın sevincini yaşadı.,"Çevre, Şehircilik ve İklim Değişikliği Bakanlığınca terör mağdurları için yapılan konutların kura çekimi Çevre, Şehircilik ve İklim Değişikliği İl Müdürlüğü Toplantı Salonu'nda yapıldı.
Hak sahiplerinin de hazır bulunduğu salonda noter huzurunda kura çekimi gerçekleştirildi.
İl Müdürü Hakkı Turğut, gazetecilere yaptığı açıklamada, terör olayları nedeniyle evleri yıkılanlar için Toplu Konut İdaresince (TOKİ) yapılan konutların kura çekimini gerçekleştirdiklerini belirtti.
Turğut, ""2016 yılında yaşanan terör olaylarında evleri yıkılan vatandaşlar için 10 bin 443 konut yapılmıştı. Yeşilyurt Mahallesi'nde etap dışı 136 hak sahibi için noter huzurunda kura çekimi yapıyoruz. Vatandaşlarımızın konutlarına sağlık ve sıhhatle yerleşmelerini temenni ediyoruz. Vatandaşlar gerekli resmi evrakları tamamlamasıyla konutlarına yerleşebilecek."" ifadelerini kullandı."
https://www.aa.com.tr/tr/dunya/israil-in-lubnan-a-yonelik-saldirisinda-2-kisi-oldu-6-kisi-yaralandi/3297710,"İsrail’in Lübnan’a yönelik saldırısında 2 kişi öldü, 6 kişi yaralandı","İsrail ordusunun Lübnan'ın güneyine yönelik hava saldırısında 2 kişinin öldüğü, 6 kişinin yaralandığı belirtildi.","Lübnan Sağlık Bakanlığı, İsrail'in düzenlediği hava saldırısına dair açıklama yaptı.
İsrail ordusunun Odeysa ve Rab Talatin beldesi arasındaki Haydari Vadisi'nde bir motosikleti hedef aldığını aktaran Sağlık Bakanlığı, saldırıda 2 kişinin öldüğünü, 6 kişinin yaralandığını duyurdu."
https://www.aa.com.tr/tr/gundem/ankarada-geri-donusum-fabrikasinda-cikan-yangina-mudahale-ediliyor/3297673,Ankara'da geri dönüşüm fabrikasında çıkan yangına müdahale ediliyor,Ankara'nın Akyurt ilçesinde geri dönüşüm fabrikasında çıkan yangına ekiplerce müdahale ediliyor.,"Alınan bilgiye göre, Büğdüz Mahallesi Çankırı Bulvarı'ndaki fabrikada henüz belirlenemeyen nedenle yangın çıktı.
Fabrika çalışanlarının durumu bildirmesi üzerine bölgeye itfaiye, polis ve sağlık ekipleri sevk edildi.

Ekiplerin yangını kontrol altına alma çalışmaları sürerken, atıkların depolandığı ve işlendiği kısımda bulunan geri dönüşüm malzemelerinin yandığı öğrenildi.
Fabrikadan yükselen dumanlar kentin çeşitli noktalarından görünüyor."
https://www.aa.com.tr/tr/gundem/anne-ile-iletisim-eksikligi-cocuklarda-teknoloji-bagimliligina-zemin-hazirliyor/3297662,Anne ile iletişim eksikliği çocuklarda teknoloji bağımlılığına zemin hazırlıyor,"Ondokuz Mayıs Üniversitesi (OMÜ) Sağlık Bilimleri Fakültesi Çocuk Gelişimi Bölüm Başkanı Doç. Dr. Yaşar Barut, anne ile iletişim eksikliğinin, çocukların teknolojik araçlara bağımlı olmasına yol açtığını bildirdi.","Barut, AA muhabirine yaptığı açıklamada, çocuk gelişiminde annenin rolünün önemine değindi.
Anne ile sağlıklı iletişim kurarak büyüyen çocukların her açıdan şanslı olduğunu ifade eden Barut, günümüzün en önemli sorunlarından biri olan teknoloji bağımlılığının da artık küçük yaşlarda başladığını söyledi.
Günümüzde çocukların doğar doğmaz teknolojik araçlarla tanıştığını belirten Barut, ""Bu araçlar iletişimde faydalı olabilir, fakat anne ile iletişim eksikliği, çocukların teknolojik araçlara bağımlı olmasına yol açıyor. Bu durum, çocukların gerçek hayatla sanal hayatı ayırt etmekte zorlanmasına neden olabiliyor."" diye konuştu.
Fotoğraf: Veysel Altun/AA
Çocukların doğumdan 5 yaşına kadar teknolojik araçlardan uzak tutulmasının önemli olduğunun altını çizen Barut, ""Çocuklarımızı bu cihazlardan uzak tutmak genellikle zor olabiliyor. Ayrıca, çocukların hareket kısıtlılığı da günümüzde önemli bir sorun olarak karşımıza çıkıyor. Bebek yogası ve bebek sporları gibi aktivitelerle çocukların fiziksel gelişimini desteklemek büyük önem taşıyor."" ifadelerini kullandı.
Çocukların dar alanlarda ve teknolojik cihazlarla sınırlı bir yaşam sürmelerinin fiziksel ve zihinsel gelişimini olumsuz etkilediğini vurgulayan Doç. Dr. Barut, şunları kaydetti:
""Eskiden çocuklar doğayla iç içe yaşarken, bugünün çocukları bu fırsatlardan yoksun kalıyor. Çocukların kendilerini tanımaları, doğayı keşfetmeleri ve sınırlarını öğrenmeleri önemlidir. Ancak, aileler bazen çocuklarına aşırı koruyucu bir şekilde yaklaşıyor ve çocukların kendilerini denemelerine, düşmelerine ve öğrenmelerine fırsat vermiyor. Bu durum, çocukların hayatlarında sorun çözme becerilerini ve geliştirmelerini engelleyebiliyor. Uzun süre teknolojik araçlarla vakit geçirmeleri, hareket etmemeleri gibi nedenlerle çocukların bedensel ve gelişimsel sorunlar yaşaması kaçınılmaz olabiliyor."""
https://www.aa.com.tr/tr/dunya/rus-ve-ukrayna-ordulari-iki-gundur-rusyanin-kursk-bolgesinde-yogun-catisiyor/3297641,Rus ve Ukrayna orduları iki gündür Rusya'nın Kursk bölgesinde yoğun çatışıyor,Ukrayna ordusunun Rus toprağı Kursk'a yönelik başlattığı saldırılar sonrası iki ordu arasında şiddetli çatışma yaşanıyor.,"Rusya Savunma Bakanlığı açıklamasında, gece boyuna Rus silahlı birlikleri ile Rusya Federal Güvenlik Servisi (FSB) sınır birliklerinin sınır kenti Kursk'a sızan Ukrayna Silahlı Kuvvetleri birliklerini yok etmeyi sürdürdüğü iddia edildi.
Rus hava kuvvetleri, füze ve topçu birliklerinin, Ukrayna askerlerinin Rusya topraklarının derinliklerine ilerlemesine izin vermediği savunulan açıklamada, ""Ukrayna’nın Sumi bölgesinde Basovka, Juravka, Yunakovka, Belovodı, Kiyanitsa, Korçakovka, Novaya Seç, Pavlovka, Gorodişçe’de Ukrayna rezerv birlikleri yenilgiye uğratıldı."" ifadeleri kullanıldı.
Ukrayna ordusunda yaklaşık 260 asker ve 50 zırhlı aracın etkisiz hale getirildiği kaydedilen açıklamada, ""7 tank, 8 zırhlı personel taşıyıcı, 3 piyade savaş aracı; 12 Kozak, 2 Stryker dahil 31 zırhlı savaş aracı, bir askeri mühendislik aracı ve 6 otomobil imha edildi."" bilgisi yer aldı.
Ayrıca Buk M1 uçak savaş füze sisteminin iki adet kundağı motorlu ateşleme sistemi, UR-77 mayın temizleme sistemi ile bir elektronik harp sisteminin de yok edildiği aktarılan açıklamada, ""Ukrayna Silahlı Kuvvetlerine ait birliklerin yok edilmesine yönelik operasyon devam ediyor."" değerlendirmesi yapıldı.
Öte yandan Rusya Sağlık Bakanlığından yapılan açıklamada, Ukrayna askerlerinin bölgeye saldırısında 6’sı çocuk 24 kişinin yaralandığı bildirildi.
Ayrıca yerel yetkililer, gece boyunca hava saldırısı alarmının çaldığını aktardı.
Ukrayna Parlamentosu Milletvekili Oleksiy Gonçarenko, bazı sosyal medya kullanıcılarının iddialarını paylaştı. Buna göre Rusya’nın Suca şehrinden tahliyelerin başladığı, Ukrayna birliklerinin Rusya topraklarında 15 kilometre derinlikte bulunduğu, cephe hattının 10-11 kilometre olduğu, Ukrayna birliklerinin de 11 Rus köyüne sızdığı ileri sürüldü.
Rusya’nın Kursk Bölgesi Vali Vekili Aleksey Smirnov, Telegram kanalından bölgedeki durumla ilgili bilgi verdi.
Durumun kontrol altında olduğunu belirten Smirnov, Rusya-Ukrayna sınırında saldırılara uğrayan yerleşim birimlerinden sivilleri tahliye etmeye başladıklarını ve tahliye edilenler için geçici konaklama merkezleri oluşturduklarını aktardı. Smirnov, bölgeden bir gün içinde yüzlerce sivilin tahliye edildiği bilgisini paylaştı.
Bölgeye başkent Moskova ve St.Petersburg kentinden sağlık uzmanların ulaştırıldığını kaydeden Smirnov, Rusya Devlet Başkanı Vladimir Putin’e bölgedeki durumla ilgili telefon aracılığıyla bilgi verdiği bilgisini paylaşarak, ""Başkan, bölgeye her alanda destek sağlanacağını söyledi."" ifadesini kullandı.
Rusya Dışişleri Bakanlığı Sözcüsü Mariya Zaharova, Ukrayna Devlet Başkanı Volodimir Zelenskiy’nin bugün ülkesinde seferberliği uzatan yasayı imzaladığına işaret ederek, ""Ölümcül Ukrayna seferberliğini sessizce üç ay daha uzatmak için Ukrayna vatandaşlarını Kursk’taki kıyma makinesine gönderdi."" iddiasında bulundu."
https://www.aa.com.tr/tr/spor/dunya-motokros-sampiyonasi-ile-ng-afyon-motofestin-lansmani-yapildi/3297590,Dünya Motokros Şampiyonası ile NG Afyon MotoFest'in lansmanı yapıldı,Afyonkarahisar'da düzenlenecek FIM Dünya Motokros Şampiyonası (MXGP Of Türkiye) ile NG Afyon MotoFest'in tanıtım toplantısı yapıldı.,"Afyonkarahisar Valisi Kübra Güran Yiğitbaşı, NG Afyon'daki organizasyonun tanıtım toplantısında yaptığı konuşmada Afyonkarahisar'ın 7-8 Eylül'de Dünya Motokros Şampiyonası'na 7'nci kez ev sahipliği yapacağını söyledi.
Afyonkarahisar Motor Sporları Merkezi'nde Dünya Erkekler Motokros Şampiyonası (MXGP), Dünya Kadınlar Motokros Şampiyonası (MXWOMEN), Dünya Gençler Motokros Şampiyonası (MX2) ve Avrupa Motokros Şampiyonasının (EMX250) aynı anda binlerce sporseverlerle buluşacağının aktaran Yiğitbaşı, şunları kaydetti:
""25'ten fazla takım, 150'den fazla yarışçı ve binlerce seyircisiyle bu yılki NG Afyon MotoFest, ülkemizin 2024'teki en büyük spor ve gençlik etkinliği olmaya aday. Dünya Motokros Şampiyonası, sahip olduğu dünyaca ün ve takipçileri dolayısıyla şehrimiz için büyük bir turizm potansiyeli taşıyor. Bu şampiyonayı gerek buraya gelerek seyredenler ve gerekse ekranlardan takip edenler şehrimizi yakından tanıyor. Şehrimiz, 2024 Dünya Motokros Şampiyonası için hazır.""
Dünya Motokros Şampiyonasıyla ülkenin ve kentin spor turizmi alanında uluslararası düzeyde tanınırlığını artırmayı ve Türkiye'deki spor turizmini çeşitlendirilmeyi amaçladıklarını aktaran Yiğitbaşı, şöyle konuştu:
""Dünyanın daha fazla ülkesinden daha fazla sporcu ve izleyiciyi şehrimize çekmek için daha çok çalışarak daha iyi organizasyonlara imza atacağız. 2023 yılında organizasyonu 400 bini aşkın kişi yerinde izledi. Eminim ki bu yıl çok daha fazla misafiri şehrimizde ağırlayacağız. Dünya Motokros Şampiyonası adeta Afyonkarahisar'ın dünyaya açılan penceresi. Medyada görünürlüğü çok yüksek bir şampiyona olması nedeniyle 7-8 Eylül'de tüm dünyanın gözü Afyonkarahisar’da olacak. TÜRKSAT ile yaptığımız anlaşma sayesinde şampiyona, 6 kıtada, 180 ülkede 3.5 milyar kişiye canlı ulaştırılıyor. Yarıştan sonraki haftada da en az 4'er kez özetler yayınlanıyor.""dedi.
Belediye Başkanı Burcu Köksal da MXGP Of Türkiye'nin Afyonkarahisar'ın uluslararası bir marka haline gelmesine büyük katkı sağlayacağını dile getirdi.
Türkiye Motosiklet Federasyonu Asbaşkanı Mahmut Nedim Akülke de Dünya Motokros Şampiyonasının Cumhurbaşkanlığı himayelerine alınmasıyla organizasyonun daha ileriye taşındığını ifade etti.
MotoFest'in sponsoru olan NG Otel Yönetim Kurulu Başkanı Hediye Güral Gür de bulundukları lokasyonu ön plana çıkarma, kültürel, sportif etkinliklerle destekleyerek şehrin kalkınmasına katkı sağlamanın en büyük hedefleri olduğunu kaydetti.
Programda, AK Parti Afyonkarahisar milletvekilleri Ali Özkaya, İbrahim Yurdunuseven, Hasan Arslan ve MHP Afyonkarahisar milletvekili Mehmet Taytak da konuşma yaptı.
Beş gün sürecek NG Afyon MotoFest'te sanatçılar Sena Şener, Ceylan Ertem, Şevval Sam, Nova Norda, Madrigal, Sefo ve Sıla, konser verecek.
Tanıtım toplantısına, Afyon Kocatepe Üniversitesi (AKÜ) Rektörü Prof. Dr. Mehmet Karakaş, Afyonkarahisar Sağlık Bilimleri Ünivesitesi (AFSÜ) Rektörü Prof. Dr. Nurullah Okumuş, İl Emniyet Müdürü Mahmut Ay, kurum müdürleri ve davetliler katıldı."
https://www.aa.com.tr/tr/gundem/cumhurbaskani-yardimcisi-yilmaz-turkiyede-15-yas-ustu-nufusun-yuzde-96si-e-devlet-kapisi-kullanicisi/3297576,Cumhurbaşkanı Yardımcısı Yılmaz: Türkiye'de 15 yaş üstü nüfusun yüzde 96'sı e-Devlet Kapısı kullanıcısı,"Cumhurbaşkanı Yardımcısı Cevdet Yılmaz, ""66 milyon kullanıcı ile Türkiye'de 15 yaş üstü nüfusun yüzde 96'sı bugün e-Devlet Kapısı kullanıcısıdır."" dedi.","Yılmaz, Cumhurbaşkanlığı Külliyesi'nde ""Dijital Türkiye ve Bürokrasinin Azaltılması Toplantısı""na başkanlık etti.
Açılışta konuşan Yılmaz, 2018'den itibaren düzenli aralıklarla gerçekleştirilen toplantılarda alınan kararların e-Devlet Kapısı'nda önemli ilerlemelere yol açtığına işaret ederek, toplantılarda ulusal veri sözlüğü, veri ihtiyaç envanteri, bütünleşik hizmet tasarımı ve memnuniyet anketi gibi pek çok alanda çalışmalar başlatıldığını, yapay zeka ve büyük veri ile ilgili kararların da bu süreçte hayata geçirildiğini söyledi.

Geçen yıl kabul edilen 12. Beş Yıllık Kalkınma Planı'nın odağında yeşil ve dijital dönüşüm olduğunu ve bu çerçevede dijital dönüşümü güçlü bir şekilde devam ettirmekte kararlı olduklarını vurgulayan Yılmaz, bugünkü toplantının ana gündeminin e-Devlet Kapısı ilerleme durumu, Türkiye'nin uluslararası endekslerdeki durumu ve planlanan yeni çalışmalar olduğunu ifade etti.
Cumhurbaşkanı Yardımcısı Yılmaz, şöyle konuştu:
""e-Devlet Kapısı'nın 1 Ağustos 2024 itibarıyla 66 milyonu aşan kullanıcı sayısına ulaştığını hepinizle paylaşmak isterim. Bildiğiniz üzere e-Devlet Kapısı'na giriş yapabilmek için 15 yaşını doldurmuş olmak gerekiyor. 66 milyon kullanıcıyla Türkiye'de 15 yaş üstü nüfusun yüzde 96'sı bugün e-Devlet Kapısı kullanıcısıdır. Artık bu alanda çok fazla ilerleme kaydedecek alanımız kalmadı, neredeyse toplumun tamamını kapsamış durumdayız. Bu rakam, ülkemizde dijital okur yazarlığın yükselişte olduğunu göstermektedir. Türkiye e-Devlet Kapısı, sadece niceliksel bir büyüme ile değil niteliksel gelişimi ile de gurur kaynağımız olmaya devam etmektedir.""
Türkiye e-Devlet Kapısı'nın 2024 yılı Avrupa Komisyonu e-Devlet Kıyaslama Raporu'nda 83 puanla AB ortalamasının üzerinde puan alarak 37 ülke arasında 10. sırada yer aldığını aktaran Yılmaz, AB üyesi olmayan ülkeler arasında da en iyi lider ülkelerden biri olduğunu ifade etti.

Yılmaz, Türkiye'nin kullanıcı desteği, dijital posta, temel veri kaynakları ve sınır ötesi kullanıcı desteği alt başlıklarında 100 tam puan alarak birinci sırada yer alan ülkelerden olduğunu bildirdi.
Cumhurbaşkanı Yardımcısı Yılmaz, raporda Türkiye'nin kullanıcı odaklılık başlığında 99,6 puanla 2. sırada, şeffaflık başlığında 82 puanla 5. sırada, anahtar kolaylaştırıcılar başlığında 95 puanla 4. sırada bulunduğunu belirterek, Türkiye'nin tüm bu başlıklarda AB ortalamasının üzerinde başarı gösterdiğini, raporda ayrıca sağlık, taşınma, ulaşım ve adalet kategorilerinde Türkiye'nin ilk 10 ülke arasında yer aldığını vurguladı.
e-Devlet Kapısı'nda yer alan 8 binden fazla hizmetin kullanımının yüzde 12'sinin bütünleşik hizmetler olduğunu ifade eden Yılmaz, Cumhurbaşkanlığı Dijital Dönüşüm Ofisi'nin kurulmasıyla birlikte e-Devlet Kapısı'nın 2018 yılından sonra yakaladığı ivmenin takdire şayan olduğunu dile getirdi.
Yılmaz, şöyle devam etti:
""2018-2024 yılları arasında e-Devlet Kapısı'nda yürütülen çalışmalar dikkate alındığında entegre kurum sayısında, bu 6 yıllık dönemde yüzde 114 artış olduğunu ve hizmet sunan kurum sayısının bugün 1000'i geçtiğini görüyoruz. Sunulan hizmet sayısının da yüzde 101 arttığını görüyoruz aynı dönemde, 4 binli rakamlardan bugün 8 bin 300'ün üzerinde hizmetin e-Devlet Kapısı üzerinden sunulduğunu görüyoruz.
Bu 6 yıllık dönemde yüzde 60 artışla neredeyse nüfusun tamamını, yüzde 96'sını kapsar hale geldiğimizi görüyoruz. e-Devlet'e giriş sayısında da yüzde 329'luk artış yaşandığını görüyoruz aynı dönemde. Dolayısıyla bu şunu gösteriyor kişi başına kullanımda da ciddi artış var.""
Yılmaz, 2021'de açıklanan Ulusal Yapay Zeka Stratejisi'nin 2024-2025 dönemini kapsayan eylem planının geçen günlerde yayımlandığını hatırlatarak, ""Milli Teknoloji Hamlesi ve Dijital Türkiye hedeflerimiz doğrultusunda dijital devlet stratejisi, kamu bulut stratejisi, kamu veri alanı, ulusal veri stratejisi gibi çalışmalarımızı da birer birer hayata geçireceğimizi duyurmak isterim."" diye konuştu.

Gelecek dönem hedefleri arasında siber güvenliğin güçlendirilmesi, yerli ve milli yazılımların yaygınlaştırılması, başarılı ürünlerin ihraç edilmesi ve bilgi tabanlı ekonomik gelişimin hızlandırılmasının bulunduğunu anlatan Yılmaz, hizmetlerin dijitalleşmesinin sadece bürokratik yüklerin azaltılması değil, aynı zamanda hayatın kolaylaşması, vatandaşın daha zahmetsiz, daha hızlı, güvenli ve kaliteli hizmet alması anlamına geldiği değerlendirmesini yaptı.
e-Devlet Kapısı'nda yeni tasarlanan hizmetlere ilişkin bilgi veren Yılmaz, şunları kaydetti:
""Son dönemde uygulamaya koyduğumuz hizmetlerden biri müze kart entegrasyonu oldu. Artık cep telefonunuzda bir kare kodla müzelerdeki turnikeleri geçebiliyorsunuz, girebiliyorsunuz müzelere. Kısa süre içinde 390 bin mobil müze kart dağıtılmış durumda.
Mobil kaza tutanağını da 20 Mayıs'ta hayata geçirdik. Şimdiden 59 bin kişi bu hizmetten faydalandı. e-Devlet Kapısı kullanıcıları kira kontratlarını yıl sonuna kadar e-Devlet Kapısı üzerinden yapabilecekler. Bu da gündemimizde olan önemli bir hizmet. Özel sigortaların başlığı altında bütünleşik hizmetlerin kademeli bir şekilde geliştirilmesi ile tüm sigorta poliçeleri bilgilerine tek nokta üzerinden erişim sağlayabilecek ve işlemler gerçekleştirilebilecek. Bu da önemli bir hizmet olarak gündemimizde ve kısa vadede gerçekleştirmeyi hedefliyoruz."" 
Yılmaz, mobil cüzdan uygulamasını da devreye aldıklarını belirterek, şu bilgileri paylaştı:
""Artık internete bağlanmadan offline olarak da cep telefonunuzdaki bir uygulamayla verilerinizi kamu hizmetlerinde kullanma imkanına vatandaşlarımız sahip olacak. İnternetin olmadığı ortamda da dijital cüzdanlarına aktardıkları verilerle kamu hizmetlerinden yararlanma imkanına sahip olacaklar.
Yakın dönemde yürütülen çalışmalardan biri de belediye hizmetlerinin kategorize edilmesi ve yaygınlaştırılması olmuştur. Bugün e-Devlet Kapısı'nda 12 kategori altında mahalle idarelerinin hizmetleri sunulmaktadır. e-Devlet Kapısı'nda 494 belediyeye ait 3 bin 981 dijital hizmet halkımıza sunulmaktadır. Ayrıca aynı anlayışla yüksek öğretim kurumlarında da kategorizasyon yapıyoruz.""
Yılmaz, Dijital Türkiye yolunda atılan her adımın bir kartopu gibi büyüyerek devam ettiğini görmekten gurur duyduklarını dile getirerek, Türkiye’nin dijitalleşme ekonomisinde rekabetçi bir noktaya ulaştığını görmek istediklerini söyledi.
Toplantının ""Dijitalin Yüzyılı"" vizyonuna katkıda bulunması ve hayırlara vesile olması temennisinde bulunan Yılmaz, Cumhurbaşkanlığı Dijital Dönüşüm Ofisi başta olmak üzere özveriyle çalışan tüm Bakanlıklara, ilgili kurumlara ve emeği geçenlere teşekkür etti.
Yılmaz, Cumhurbaşkanı Recep Tayyip Erdoğan'a da yakın takip ve destekleri için şükranlarını sundu.
"
https://www.aa.com.tr/tr/ekonomi/tuikten-enflasyon-verileri-ile-veri-toplama-yontemlerine-iliskin-iddialara-yanit/3297448,TÜİK'ten enflasyon verileri ile veri toplama yöntemlerine ilişkin iddialara yanıt,"TÜİK'in açıklamasında, ""Bilimsel açıdan TÜFE'ye eleştiri getiremeyen çevrelerin 143 temel başlık içinden cımbız ile seçtikleri birkaç başlığa dair bilinçli veya bilinçsiz biçimde yanıltıcı beyanların devam ettiği müşahede edilmektedir."" denildi.","Türkiye İstatistik Kurumu (TÜİK), madde fiyatlarıyla ilgili yanıltıcı sonuçların bazı çevrelerce manipülasyon aracı olarak kabul görmesi neticesinde, bilimsel açıdan TÜFE'ye eleştiri getiremeyen çevrelerin 143 temel başlık içinden ""cımbızla"" seçtikleri birkaç başlığa dair yanıltıcı beyanlarının devam ettiğini bildirdi.
TÜİK, Kurum ve Kurumun yayınladığı enflasyon verileri ile veri toplama yöntemleri hakkında son dönemde çıkan haberlerle ilgili yazılı açıklama yaptı.
Söz konusu haberlerin ""gerçeklerle bağdaşmadığı"" ifade edilen açıklamada, 8 Temmuz'da düzenlenen basın toplantısına değinildi.
Anılan toplantıyla kamuoyunun Tüketici Fiyat Endeksi (TÜFE) hesaplamaları konusunda bilgilendirilmesinin amaçlandığı ifade edilen açıklamada, toplantıda sorulan bir soruya verilen yanıtın bağlamından koparılarak haberleştirildiği belirtildi.
Toplantıda sorulan ""Fiyatlar ne zaman ucuzlayacak?"" sorusuna verilen kapsamlı yanıt içerisinde geçen ""yüzde 45 ile yüzde 75 enflasyon arasında can yakıcılığı açısından pek bir fark bulunmamaktadır"" ifadesinin, yüzde 45 oranında bir enflasyonun da halk için oldukça yüksek ve zorlayıcı olduğunu vurgulama amacı taşıdığı kaydedilen açıklamada, ""Bu oranlar arasında önemli bir fark olduğu muhakkaktır ancak her iki oran da yaşam maliyeti üzerinde ciddi olumsuz etkiler yaratmaktadır. Burada anlatılmak istenen fiyatların ucuzlaması için enflasyonun negatife dönmesi, tabii ki bundan önce tek haneli seviyelere düşmesi gerektiğidir."" değerlendirmesinde bulunuldu.
Açıklamada, madde fiyatlarına dair bir köşe yazısına da değinilerek, TÜFE sepetinde 2024 yılı itibarıyla 12 ana harcama grubu altında, 43 harcama grubunun yer aldığı, bu harcama grupları altında 90 alt harcama grubunun bulunduğu, alt harcama gruplarının altındaki 143 temel başlıkta ise 406 madde ve bu maddeler altında 913 madde çeşidinin yer aldığı belirtildi.
Bu kapsamda TÜFE sepetindeki değişim oranlarının her ay 12 ana harcama grubu, 43 harcama grubu, 90 alt harcama grubu ve 143 temel başlık düzeyinde yayımlandığına işaret edilen açıklamada, ""Avrupa İstatistik Ofisi (Eurostat) tarafından yayımlanması beklenen en detaylı düzey ise temel başlık düzeyidir. Kurumumuz tarafından temel başlık düzeyinde endeks değişimleri, uluslararası beklentilere en uygun biçimde kamuoyu ile paylaşılmaktadır. Bu bağlamda TÜİK, dünyadaki en şeffaf resmi istatistik kurumlarından biridir."" ifadeleri kullanıldı.
Bir köşe yazarınca, Kurum tarafından en son Nisan 2022'de yayımlanmış bazı madde fiyatlarının, yine Kurumca hali hazırda yayımlanmakta olan temel başlık seviyesinde fiyat endeksleriyle genişletilerek günümüze ilişkin ortalama fiyat hesaplamalarının yapıldığının iddia edildiği bildirilen açıklamada, şunlar kaydedildi:
""Bahsi geçen yanıltıcı sonuçların bazı çevreler tarafından manipülasyon aracı olarak kabul görmesi neticesinde, bilimsel açıdan TÜFE'ye eleştiri getiremeyen ilgili çevrelerin 143 temel başlık içinden cımbızla seçtikleri birkaç başlığa dair bilinçli veya bilinçsiz biçimde yanıltıcı beyanlarının devam ettiği müşahede edilmektedir. Bunun yanı sıra ilgili köşe yazarı tarafından yapılan hesaplama, özellikle bir temel başlık altında birden fazla maddenin ve madde çeşidinin bulunduğu durumlarda tamamen hatalı çıkarımlara neden olmaktadır. Örneğin, '06212-Doktor muayene ücreti' temel başlığı için de bu durum geçerlidir. Bu temel başlık, 'Muayene katılım payı (Devlet, Uzman Dr.)', ""Doktor muayene ücreti (Özel, Uzman Dr.)', 'İlaç katılım payı' ve 'Doktor muayene ücreti (Muayenehane, Uzman Dr.)' gibi bireylerin bütçelerinde farklı harcama paylarına sahip madde çeşitlerinden oluşmaktadır. Devlet hastanesi muayene katılım ve ilaç katkı payları, doktor muayene ücreti (özel hastane) ve doktor muayene ücreti (muayenehane) gibi diğer ürün çeşitlerine oranla daha yüksek harcama paylarına sahiptir.""
Öte yandan, ilgili temel başlık düzeyinde hesaplanan fiyat ve değişim oranının matematiksel olarak yalnızca uzman doktor muayene ücretindeki değişimi ifade etmediği vurgulanan açıklamada, dolayısıyla, söz konusu köşe yazarının, devlet ve özel sektörce sunulan ilgili sağlık hizmetlerinin tamamının aynı fiyat düzeyinde değişim göstermişçesine toplulaştırılarak hesapladığı ve ""sözde"" TÜİK'e ait madde fiyatları gibi açıkladığı rakamların hatalı yaklaşımlar barındırdığına işaret edildi.
Manipülasyonlara mahal verilmemesi adına dünyanın önde gelen ülkelerinin hiçbirinde madde düzeyinde tüm fiyatların hesaplanmadığına ve yayımlanmadığına dikkat çekilen açıklamaya şöyle devam edildi:
""İlgili köşe yazarı tarafından eksik ve yanıltıcı bilgiler üretilerek madde fiyatı sonuçlarına ulaşılmaya çalışılması neticesinde ortaya çıkan tartışmalar, Türkiye İstatistik Kurumunun, Avrupa Birliği'ne üye ve aday ülkeler, EFTA ülkeleri, ABD ve Kanada'da olduğu gibi seçilmiş homojen maddeler haricinde kalan ürünlerin fiyatlarının yayımlanmaması kararının ne denli isabetli bir karar olduğunu bir kez daha ortaya koymuştur.""
TÜİK'in, enflasyon hesaplamalarında yenilikçi veri toplama yöntemleri kullanarak maliyetleri düşürmeyi ve cevaplayıcı yükünü azaltmayı hedeflediği kaydedilen açıklamada, barkod tarama ve web kazıma yöntemlerinin geleneksel veri toplama yöntemlerine göre birçok avantaj sunduğu ifade edildi.
Birçok ülkenin TÜFE hesaplamalarında barkod tarama ve web kazıma yöntemlerini kullanarak daha güncel ve geniş veri setlerine ulaşmayı hedeflediği belirtilen açıklamada, ""Türkiye de bu uluslararası trendi takip ederek, istatistik üretiminde modern teknolojilerin kullanımını artırmaktadır. Bu bağlamda, son dönemde atılan adımlarla TÜİK'in veri toplama ve analiz süreçleri uluslararası standartlara daha da uyumlu hale getirilmiştir."" değerlendirmesinde bulunuldu.
Açıklamada, bazı haberlerdeki barkod tarama ve web kazıma verilerinin kullanımının Eurostat tarafından önerilmediği ve bu yöntemlerin güvenilir olmadığına dair iddiaların ""asılsız"" olduğu vurgulandı.
Kurumun, barkod (satış) verilerinin TÜFE veri derleme süreçlerine entegre edilmesine yönelik çalışmalara 2018'de başladığı hatırlatılan açıklamada, 2024 yılı itibarıyla, barkod verileriyle derlenen fiyat sayısının toplam fiyat sayısının yüzde 42,6'sını oluşturduğu bildirildi.
Barkod tarama verisi sağlanacak iş yerlerinin, Gelir İdaresi Başkanlığınca TÜİK'e sağlanan yıllık ciro verileri dikkate alınarak seçildiği kaydedilen açıklamada, Türkiye'de özellikle gıda, alkolsüz içecekler, alkollü içecekler, giyim, ayakkabı, kozmetik ve elektronik ürünler perakende satış alanında faaliyet gösteren ve ciro verilerinde en önemli paya sahip girişimlerden barkod tarama verilerinin sağlandığına işaret edildi.
TÜFE hesaplamaları için fiyat toplama safhasında, zincir marketler ile bölgesel olarak önemli cirosu olan yerel marketlerin de takip edildiği belirtilen açıklamada, verilerin tüm girişimlerden haftalık olarak (bölgesel temsili de sağlayabilmek için şube bazında) temin edildiği ifade edildi.
Bu verilerin analizlere tabi tutulduktan sonra tüketim harcaması kodları atanarak sisteme dahil edildiği bildirilen açıklamada, şu bilgiler paylaşıldı:
""Bu atama işlemlerinin çoğu bilgisayar yazılımları yardımıyla gerçekleştirilmekte ve düzenli olarak kontrol edilmektedir. Her ayın 1'i ile 24'ü arasındaki tüm barkod tarama verileri, her bir barkod için satış cirosu ve satış miktarını dikkate alarak birim fiyatlara dönüştürülmektedir. Ayın ilk 3 haftası içindeki analizlerde ürünler tek tek incelenmekte, hesaplanan fiyatlardaki anormallikler, yeni gelen ve sistemden çıkan ürünler kontrol edilmektedir. Gelen ürünlerin hepsinin ölçü, miktar, marka, fiyat bilgileri sistematik şekilde analiz edilmekte ve doğrulanmaktadır. Geleneksel yöntemle ayın belirli günlerinde alandan derlenen fiyatlar yerine bu yöntemden gelen tüm fiyatlar için veri derleme sıklığı günlüktür. Firmalardan elde edilen barkod verileri satışı gerçekleşen (kasadan geçen) ürün fiyatlarını içermektedir. Bununla birlikte, firmalardan şube detayında ve her barkod bazında alınan toplam satış değeri ve satış miktarı bilgileri kullanılarak aylık birim fiyat hesaplanmaktadır.""
Alandan veri toplama uygulamasında her iş yeri, her ürün için ayda 4 (veya ürün türüne göre 2) kere ziyaret edilerek ürün fiyatının derlendiğine dikkat çekilen açıklamada, barkod tarama verisi yöntemiyle o iş yerinde o ürün için ay içerisinde gerçekleşen tüm satışların fiyat ve diğer verilerine ulaşılabildiği aktarıldı.
TÜFE hesaplamaları kapsamında barkod tarama verisi alınan hiçbir iş yerine ayrıca alandan veri toplama uygulaması yapılmadığı vurgulanan açıklamada, bazı basın yayın organlarında yer alan, ""iş yerlerinin farklı zamanlarda, indirimler gerçekleştiğinde ya da talimatlar doğrultusunda ziyaret edildiği"" ile ilgili iddiaların ""tamamen asılsız"" olduğu belirtildi.
Barkod verisi toplanan iş yerleri için o iş yerinin ay boyunca yaptığı tüm satışların bilgisinin Kurumca alınarak tekil barkod bazında TÜFE hesaplamalarına dahil edildiği bilgisi verilen açıklamada, her bir barkod için binlerce kaydın ortalaması alınarak oluşturulmuş fiyatların, geleneksel veri toplama yöntemleriyle derlenen fiyatlardan çok daha güvenilir sonuçlar verdiğine işaret edildi.
İnternet üzerinden mal ve hizmet satın alımlarının her yıl giderek daha da yaygınlaşmasının istatistik ofislerinin internetten satışı yapılan ürün fiyatlarını TÜFE'ye entegre etmelerini gerekli hale getirdiği belirtilen açıklamada, web kazıma yönteminin Kurumca 2022'den itibaren TÜFE hesaplamalarında kullanılmaya başlandığı hatırlatıldı.
Madde tanımları ve yapısı gereği web kazıma ile fiyat derlenmesi uygun olan beyaz eşya, elektronik ürünler, giyim, mobilya, sıfır otomobil ve otobüs bileti fiyatları için ilk kez 2022 yılında internet üzerinden derlenen fiyatların endeks hesaplamalarında kullanıldığı ifade edilen açıklamada, ""2024 yılı itibarıyla bu yöntemle elde edilen fiyat sayısı toplam fiyat sayısının yaklaşık olarak yüzde 5,1'ini oluşturmaktadır. İnternet üzerinden web kazıma yöntemi ile derlenen fiyatlardan ilgili ayın 1'i ile 24'ü arasında olan kısmı hesaplamalarda kullanılmaktadır."" bilgisi paylaşıldı.
Açıklamada, söz konusu yöntemin TÜFE'nin zamanlılığını geliştirerek veri derleme sürecini hızlandırdığının, bu yöntemde gıda ürünleri gibi barkod tarama ve alandan veri toplama ile elde edilen verilerin kullanılmadığının, fiyatın web üzerinden derlenmesinin uygun kabul edildiği ürünlerin derlendiğinin altı çizildi.
TÜİK'in barkod tarama ve web kazıma yöntemlerini TÜFE hesaplamalarına entegre etmesinin istatistik üretiminde maliyetleri düşürdüğü ve veri derleme süreçlerini daha verimli hale getirdiği belirtilen açıklamada, her iki yöntemin de verilerin zamanlı, güncel ve güvenilir olmasını sağladığı ifade edildi.
Açıklamada, bazı haberlerde yer alan ve TÜİK yemekhanesinde geçen sene 35 lira olan yemek ücretinin 170 liraya çıktığına dair iddiaların da gerçeği yansıtmadığı kaydedildi.
Kurumca onaylanan ve bu yıl uygulanan ücret tarifelerine dair bilgilere yer verilen açıklamada, en düşük yemek ücretinin 600 ek göstergeye kadar olan ve 4/B'li sözleşmeli personel için 39 lira, en yüksek yemek ücretinin ise 5400'den daha yüksek ek göstergeli görevlerde bulunan personel için 71 lira olduğu bildirildi.
Kurum ile Türkiye Ağır Sanayi ve Hizmet Sektörü Kamu İşverenleri Sendikası arasında imzalanan toplu sözleşme gereği Hazine ve Maliye Bakanlığınca Kurumda 4/A kapsamında çalışan işçi personele ödenen günlük yemek yardımı tutarının 170 lira olduğu ifade edilen açıklamada, ""Dolayısıyla, geçtiğimiz yıl içerisinde farklı pozisyonda görev yapan bir çalışanın yemek ücreti ile bu yıl işçi statüsünde görev yapan personelin aldığı yemek yardımını mukayese ederek değişim oranı hesaplanması doğru bir yaklaşım değildir."" değerlendirmesinde bulunuldu."
https://www.aa.com.tr/tr/kultur/vanda-63-yildir-arkeolojik-kazi-yapilan-cavustepe-kalesi-kazi-evine-kavusuyor/3297443,"Van'da 63 yıldır arkeolojik kazı yapılan Çavuştepe Kalesi, kazı evine kavuşuyor",Van'ın Gürpınar ilçesinde 63 yıldır arkeolojik kazıların yürütüldüğü Çavuştepe Kalesi'nde kazı evi inşa ediliyor.,"Urartu Kralı II. Sarduri tarafından M.Ö. 764-734 yılları arasında yaptırılan Çavuştepe Kalesi'nde, Kültür ve Turizm Bakanlığının izniyle 63 yıldır arkeolojik kazılar yürütülüyor.
Şu ana kadar yüzlerce buluntunun günyüzüne çıkarıldığı kalede, Valilik Yatırım İzleme ve Koordinasyon Başkanlığınca kazı evi inşa edilmesi için çalışma başlatıldı.
Kalenin eteklerinde 500 metrekare alanda üç blok şeklinde inşasına başlanan kazı evinde, sosyal donatı alanları, kazı ekibinin konaklayacağı odalar, turist karşılama merkezi, depo, çalışma ofisleri, data merkezi, buluntuların araştırıldığı bölüm, seramik odası, mutfak, kafeterya ve lavabolar yer alacak.

Çalışmaları inceleyen Vali Ozan Balcı, yaptığı açıklamada, eğitim, spor, sağlık, ulaşım, kültür ve sanatta kentin gelişimi için çaba sarf ettiklerini söyledi.
Van'ın kadim bir geçmişe sahip olduğunu belirten Balcı, ""İlimizin çeşitli bölgelerinde arkeolojik kazılar yapılıyor. Bu kazılar ilimiz için çok kıymetli. Kazı alanlarından biri de Çavuştepe Kalesi. Hocalarımız burada kazılar yaparak çok değerli eserleri ortaya çıkarıyorlar. Bunlar Van Müzesi'nde sergileniyor. Biz de bilim insanlarının işlerini kolaylaştırmak için çalışıyoruz. Burası bittiğinde bilim insanları ve arkeologlar daha rahat bir ortamda kazı yapabilecek."" dedi.
Van Yüzüncü Yıl Üniversitesi Edebiyat Fakültesi Dekanı ve Arkeoloji Bölüm Başkanı Prof. Dr. Rafet Çavuşoğlu da modern bir kazı evinin inşa edildiği ifade etti.

Kalenin 63 yıl sonra kazı evine kavuşacağını anlatan Çavuşoğlu, şunları kaydetti:
""Modern çalışma ofisleri, arkeolojik kazılarda çıkan buluntuların yerinde inceleneceği odalar, turistler için karşılama merkezi olacak. 63 yıllık kazı sezonu geçiren kale bir kazı evine kavuşacak. Bilim insanları burada konferanslar verecek. Turistler daha iyi şekilde karşılanacak. İremir Höyüğü'nde kazı çalışmaları yapacak ekip de burayı kullanacak. Data merkezi diye bir alan da olacak. Buluntularla ilgili kayıtlar bu data merkezinde işlenecek. Kazı işlemlerinin tüm ayrıntıları burada yer alacak. Turistler animasyon gösterileriyle kale hakkında bilgi sahibi olacaklar. Bu anlamda Valimiz Ozan Balcı'ya teşekkür ediyorum.""
Proje koordinatörü Murat Şen de ""Buraya normal bir inşaat yapmıyoruz, sit alanındaki dokuyu bozmadan bir süreç izliyoruz. Çalışmalar kaleyle entegre bir süreçle ilerliyor. Tamamen çelik konstrüksiyondan yapılıyor. Tüm mevsimlerde kullanılabilecek."" diye konuştu.
"
https://www.aa.com.tr/tr/saglik/kimyasal-temizleyicilerin-bulundugu-havuza-dustu-belden-asagisinda-3-derece-yanik-olustu/3297436,"Kimyasal temizleyicilerin bulunduğu havuza düştü, belden aşağısında 3. derece yanık oluştu","Tokat'ta girdiği havuzun kenarında, temizlik için kullanılan klor ve kimyasal temizleyicilerin bulunduğu havuza düşerek vücudunun yüzde 40'ı yanan 73 yaşındaki Arslan Duran, Kayseri Şehir Hastanesi'nde tedavi oluyor.","İstanbul'da ikamet eden Duran, yaz tatili için geldiği Tokat'ta, serinlemek için havuza girdiği sırada dengesini kaybederek, havuzun kenarında bulunan ve suyun temizliği için kullanılan klor ile çeşitli kimyasal temizleyicilerin olduğu havuza düştü.
Düştükten sonra vücudunda acı hisseden ve elektrik akımına kapıldığını düşünen Duran, Tokat'taki bir hastanenin yanık teşhisi koymasının ardından Kayseri Şehir Hastanesine sevk edildi.

Duran, 26 Haziran'da hastanenin Yanık Ünitesi'nde, göbeğinden aşağısında oluşan 3. derece yanığın tedavisi için greftleme (hasarlı cildin yerine yeni deri eklenmesi) ilaç ve destek tedavisi görmeye başladı.
Tedavide 1,5 ayı geride bırakan Duran'ın vücudunun yüzde 40'ında oluşan yanığın yüzde 70'i iyileşti.
Yanık Ünitesi Sorumlu Hekimi Uzman Dr. Fikret Gözübüyük, AA muhabirine, Duran'ın durumunun iyiye gittiğini söyledi.

Hastanın vücudunda ciddi yanık olduğunu belirten Gözübüyük, şunları kaydetti:
""Yanığın nedeni, havuz temizliğinde kullanılan klor ve diğer kimyasal temizleyiciler, çıkmayan lekelerin çıkartılmasında kullanılan asidik özelliği olan malzemeler muhtemelen. Onlar bir ihmal sonucu bir yerde birikmiş. Arslan Bey oraya basmış, düşmüş. Yanık o şekilde oluşmuş. Hastamızın vücudunda yüzde 40 yanık olmuş. Tedavisi devam ediyor. Kısmen ameliyata hazırladığımız, greft koymaya hazır hale gelen yerlerini kısım kısım ameliyat yapıyoruz. Bugün de bir ameliyata girecek. Sol ayağının çoğu tedavi edildi. Sağ bacağın ameliyatlarını bugün yapacağız. Sırtında ve karın duvarında yanıklar var. Durumu iyi ve iyiye gidiyor. Daha da iyi olacak.""
Gözübüyük, yanık bölgesindeki ölü dokuların önce temizlendiğini, ardından daha çok uyluk bölgesinden dermatom cihazıyla milimetrenin onda ikisi kalınlığında alınan derinin yanan yere yamalandığını ve bu yaranın da yaklaşık 10 günde kapandığını dile getirdi.

Hastanın vücudundaki yanığın ciddi olduğunu anlatan Gözübüyük, ""Yüzde 40'ın hemen hemen tamamı greft konulmayı gerektiren üçüncü derece yanık. Yani deri tüm katlarıyla yanıyor. Deri altı, yağ dokusu da yanıyor. Üçüncü derece ağır bir yanık. Yüzde 40 geniş bir yanık demek. Yaraları tamamen kapandıktan sonra hareket açısından fizik tedaviye ihtiyacı olabilecek. Önemli olan açık yaraların kapatılması. Adım adım iyiye gidiyor."" diye konuştu.
Gözübüyük, yanık merkezinde kendisiyle birlikte Genel Cerrahi Uzmanı Dr. Özgür Taylan Başar, sorumlu hemşire Ayşe Duman ve 16 hemşireyle hastalara hizmet verdiklerini vurguladı.

Hasta Arslan Duran da tatil için geldiği memleketinde bir talihsizlik yaşayarak göbeğinden aşağısının yandığını söyledi.
Duran, ""Tokat'a geldiğimde yüzme havuzuna girdim, çıktım. Bir su birikintisi vardı. Oraya bastığım anda elektrik akımına kapıldım zannettim. Bir anda kendimi suyun içinde buldum. Yaş da ilerlediği için kendimi toparlayamadım. O arada bağırdım, yardım edin diye. Yanıklar göbekten aşağıda oldu. Birileri geldi, beni kurtardı ama yanmışım."" ifadelerini kullandı.
Hastanede doktorların ve personelin kendisiyle çok iyi ilgilendiğini anlatan Duran, tedavinin de iyi gittiğini dile getirdi.

Duran, çok zorlu bir süreçten geçtiğini belirterek, şunları aktardı:
""İlk günlerim aklıma geldikçe uykularım kaçıyor. Şimdi şükürler olsun her şey mükemmel gidiyor. Yanık başka bir şeye benzemiyor. Ben aşağı yukarı 1,5 aydır burada tedavi görüyorum. Tekrar ameliyata gireceğim. Bu uzun süreç devam edince psikoloji biraz daha bozulabiliyor ama şükürler olsun kendimi emin ellerde hissettiğim için gayet huzurluyum, iyi olacağım. Bir an önce evime gitmek istiyorum."""
https://www.aa.com.tr/tr/dunya/bagimsiz-bosna-hersekin-ilk-cumhurbaskani-izetbegovic-dogumunun-99uncu-yilinda-aniliyor/3297390,"Bağımsız Bosna Hersek'in ilk Cumhurbaşkanı İzetbegoviç, doğumunun 99'uncu yılında anılıyor","""Ne yaparsanız yapın ama soykırımı unutmayın. Çünkü unutulan soykırım tekrarlanır."" sözleriyle bilinen Aliya İzetbegoviç, doğumunun 99'uncu yılında rahmet ve özlemle anılıyor.","Hayatını Müslüman Boşnakların özgürlük mücadelesine adayan, bu uğurda yazdığı yazılar ve düşünceleri nedeniyle hapse atılan İzetbegoviç, 8 Ağustos 1925'te Bosna Hersek'in Bosanski Samac şehrinde dünyaya geldi.

Mustafa ve Haba çiftinin 5 çocuğundan biri olan İzetbegoviç, uğruna mücadele ettiği vatanında ""bağımsız Bosna Hersek'in ilk cumhurbaşkanı"" oldu.
Ailesiyle beraber hayatını geçirdiği başkent Saraybosna'ya taşınan ve burada eğitimlerine devam eden İzetbegoviç, mensubu olduğu İslam dinine inanan Boşnakların ayrımcılığa uğramasının karşısında oldu.
Hayatı boyunca doğduğu toprakların işgaline ve Müslüman kimliğinin sürekli reddedilişine şahit olan İzetbegoviç, mücadelesini fikir alanında sürdürerek, yazılar ve kitaplar yazdı.
Avrupa'da İkinci Dünya Savaşı yıllarında Hırvatistan'daki faşist Ustaşalar tarafından işgal edilen Bosna Hersek'te, bağımsız Hırvatistan Devleti (NDH) kuruldu ve ülkedeki tüm Müslümanlar da ""Hırvat"" olarak isimlendirildi, ülkedeki Yahudi, Sırp ve Romanlar büyük zulümlere uğradı ve Müslüman olan Boşnaklar ve rejimle aynı fikirde olmayan Hırvatlar da bu zulümden etkilendi.
Bosna Hersek'te Müslümanlara zulüm uygulayan bir diğer grup da Çetniklerdi. Amacı Sırp olmayan tüm milletleri bölgeden tamamen temizlemek olan milliyetçi Sırpların oluşturduğu Çetnik hareketi, etkin olduğu bölgelerde Müslüman Boşnakları katletmeye başladı.
İzetbegoviç'in mücadelelerle geçen hayatının en büyük sınavı ise 1990'lı yıllarda Sırp ve Hırvatlara karşı Bosna Hersek'in bağımsızlığı için verilen mücadelenin lideri olmasıyla başladı.
Müslüman Boşnakların savaştaki lideri olan İzetbegoviç, ülkesinin bağımsızlık savaşında yokluklar ve zorluklar içinde Sırplara ve Hırvatlara karşı mücadele etti.
Boşnaklar için aynı zamanda bir ""kimlik"" savaşına dönüşen Bosna savaşı, İzetbegoviç'in ""İslam, korkakların değil cesur ve atılgan Müslümanların omuzlarında yükselecektir"" sözüyle daha da anlamlı hale geldi.
Yugoslavya Krallığı döneminde temel hedefi, ülkedeki Müslüman Boşnakları dini ve milli konularda bilinçlendirmek olan ""Genç Müslümanlar"" oluşumunun öne çıkan isimleri arasında yer alan Aliya İzetbegoviç, dava arkadaşlarıyla beraber Müslümanların ülkedeki diğer etnik ve dini gruplarla eşit haklar elde etmesi için mücadele etti ve diğer yandan Çetnik ve Ustaşaların yıktığı Müslümanların evlerinin ve camilerin yeniden inşası için çalıştı.
Ülkedeki savaşın ardından kurulan Yugoslavya Federal Halk Cumhuriyeti, faşizme galip gelse de dini ve milli konularda Müslüman Boşnakların sorunlarına çözüm üretemedi.
İzetbegoviç'in de aralarında bulunduğu ""Genç Müslümanlar""ın bazı üyeleri, ""din bilincinin uyandırılması"" yönündeki çalışmaları nedeniyle 1946'da tutuklandı ve cezaevine gönderildi.
Cezaevinde kaldığı 3 yılın ardından özgürlüğüne kavuşan İzetbegoviç, ilk olarak ziraat fakültesine kaydoldu, 2 yıl sonra hukuk fakültesine geçti ve buradan mezun oldu. Halida ile 1949'da dünya evine giren Aliya İzetbegoviç'in Leyla, Sabina ve Bakir isimlerinde üç çocuğu oldu.
İnsan hakları ve Müslüman Boşnakların uğradığı zulme karşı Marksist-Leninist görüşlere sahip Josip Broz Tito liderliğindeki Yugoslavya'da mücadelesine devam eden İzetbegoviç, ""Preporod"", ""Takvim"" ve ""Glasnik"" gibi gazete ve mecmualarda kimliğini açık etmeden, çocuklarının baş harflerinden oluşan ""LSB"" mahlasıyla yazılar kaleme aldı ve 1970'te yayınlanan ""İslam Deklarasyonu"" eseriyle, İslam dünyasının içinde bulunduğu durumu anlattı.
Tito'nun 1980'de ölmesiyle Yugoslavya'da aşırı milliyetçi söylemlerin yeniden popülerlik kazanması sonrası ceza kanununa ""ifade suçu"" da eklendi.
İzetbegoviç yazdığı ""Doğu ve Batı Arasında İslam"" eseri yayınlanmadan hemen önce 1983'te beraberindeki 12 Müslüman aydınla tutuklandı ve tarihte ""Saraybosna Süreci"" olarak adlandırılan davada yer aldı.
İzetbegoviç ve beraberindeki Müslüman aydınlar, ifade suçundan ve örgüt kurarak düşmanca faaliyetten suçlu bulunurken, İzetbegoviç'in mahkumiyet kararı, ""İslam Deklarasyonu"" kitabındaki ifadelerine dayandırıldı ve 14 yıl hapse mahkum edildi.
Hapiste bulunduğu sırada yazılarını yazmayı sürdüren İzetbegoviç, ""Özgürlüğe Kaçışım-Zindandan Notlar:1983-1988"" eserini burada kaleme aldı.
İzetbegoviç, 1988'de afla serbest kaldıktan sonra 1990'da kurulan ve bugün de Bosna Hersek'teki Boşnakların en büyük partisi konumundaki Demokratik Eylem Partisi'nin (SDA) ilk genel başkanı seçildi.
İlk çok partili seçimde ülkede en çok oyu alan SDA'nın lideri İzetbegoviç, Yugoslavya'daki 6 sosyalist cumhuriyetten biri olan Bosna Hersek'in başkanı oldu.
Yugoslavya'nın, 1990'ların başında dağılmaya başlamasından sonra Yugoslav Halk Ordusu'nun (JNA) provokatif eylemleri sonucu 1991'de Slovenya'da, kısa zaman sonra ise Hırvatistan'da silahlı çatışmalar başladı ve bu çatışmalar, 1991'de Bosna Hersek'in Ravno ve Popovo köylerine de sıçradı.
Bosna Hersek'in de bağımsızlık meselesi Yugoslavya'nın dağılma sürecine girmesiyle gündeme gelirken, daha sonra Bosna'daki savaştaki suçları nedeniyle müebbet hapse mahkum edilen Bosnalı Sırp siyasetçi Radovan Karadzic, bağımsızlık fikrine karşı çıkarak ""savaş durumunda Bosnalı Müslümanların yok olacağını"" savundu.
Bağımsızlık için sandık başına giden ve Bosnalı Sırpların büyük çoğunluğunun boykot ettiği referandum 29 Şubat-1 Mart 1992'de yapıldı ve referanduma katılanların yüzde 99,7'si bağımsız Bosna Hersek için ""evet"" oyu kullandı.
JNA ve silahlandırdığı paramiliter Sırp gruplar, referandumun ardından ülkenin farklı şehirlerinde saldırılara başlarken, İzetbegoviç, tüm Bosnalıları bu saldırılara karşı koymaya çağırdı.
İzetbegoviç liderliğinde çetin bir mücadele veren Boşnaklara karşı Sırp paramiliter gruplar, kadın ve çocuklar dahil sivillere yönelik büyük katliamlar yaptı. Sırpların saldırıları sonucu insanlar evlerinden sürüldü ayrıca kadınlara tecavüz edildi, İslam'a dair ne varsa yok edildi, toplama kamplarındaki esirlere işkenceler yapıldı.
Sırplara karşı kuzeyde ve doğuda ülkelerinin bağımsızlığı için savaşanlar, güneyde ve batıda ise Hırvatlarla çetin bir mücadele içine girdi. Sırp birlikleri tarafından 3,5 yıl kuşatma altında tutulan başkent Saraybosna'nın yanı sıra Prijedor, Bijelina, Zvornik, Visegrad, Srebrenitsa, Foca gibi birçok şehirde büyük katliamlar, soykırımlar yaşandı.
Bosna Hersek'teki savaşı sona erdiren Dayton Barış Anlaşması 1995'te silahları sustururken, ağır bilançolu savaşta 200 bine yakın insan öldü, 1 milyondan fazla kişi ise evlerini terk etmek zorunda kaldı.
Ülkenin karmaşık bir siyasi yapıda olmasına sebep olan Dayton'a ilişkin ""Bu, adil bir barış değil ancak savaşın sürmesinden daha iyidir."" yorumunu yapan İzetbegoviç, anlaşmanın beraberinde getirdiği iki entite (Bosna Hersek Federasyonu ve Sırp Cumhuriyeti) ile Brçko Özerk Bölgesi'ne ayrılan Bosna Hersek Federasyonu'nun da 10 kantondan oluşan bağımsız ülkede ilk Cumhurbaşkanı ve sonrasında ilk Devlet Başkanlığı Konseyi Başkanı oldu.
Aliya İzetbegoviç, 2000 yılında sağlık sorunları dolayısıyla Devlet Başkanlığı Konseyindeki görevinden istifa etti ve partisinin 2001'deki kongresinde de genel başkanlığa aday olmayacağını açıkladı.
Bosna Herseklilere uluslararası arenada tanınan, bağımsız ve egemen bir devlet bırakan İzetbegoviç, sağlık sorunları sebebiyle bulunduğu hastaneden katıldığı canlı yayında şunları aktardı:
""Kendimi doktorların raporlarında yer alandan çok daha iyi hissediyorum ancak büyük ihtimalle hislerim beni aldatıyor. Yıllardır çok sağlıklı bir adamdım, şimdi hasta olma vakti geldi. Hayattaki hiçbir şey tesadüf değil. Önemli olan Bosna Hersek hayatta kalmayı başardı, bizler hayatta kaldık, stüdyoda sizlerle tekrar görüşme konusuna gelecek olursak; görüşeceğimize çok emin değilim ama eski bir şarkının da söylediği gibi 'Ama bu artık önemli de değil.'
Vatandaşlara ne mesaj vereceğimi bilemiyorum, önemli olan şey; Bosna Hersek'in hayatta kalması. Sırpların Sırp, Hırvatların Hırvat, Boşnakların Boşnak olarak kalmasının yanı sıra hepsinin 'Bosna Hersekli' olması gerekli. Bunun, Bosna Hersek'in hayatta kalmasında büyük önem taşıdığını düşünüyorum. İntikam yerine adaletin olduğunu ifade etmek istiyorum. Geçmişi unutmasınlar ancak geçmişte de yaşamasınlar.""
Aliya İzetbegoviç'in 19 Ekim 2003'teki vefatından önce görüştüğü son devlet adamı Cumhurbaşkanı Recep Tayyip Erdoğan oldu.
Cenazesine farklı ülkelerden 150 binden fazla kişinin katıldığı Boşnak lider, Saraybosna'daki Kovaçi Şehitliği'ne defnedildi.
Bilge kişiliğiyle de tanınan Aliya İzetbegoviç, ardında ""Doğu ve Batı Arasında İslam"", ""İslam Deklarasyonu"", ""Özgürlüğe Kaçışım"", ""Tarihe Tanıklığım"" ve ""Köle Olmayacağız"" gibi eserler bıraktı.
Aliya İzetbegoviç'in ilk Cumhurbaşkanı olduğu bağımsız Bosna Hersek, Dayton Barış Anlaşması'nın getirdiği karmaşık siyasi yapısı nedeniyle sık sık krizlerle yüzleşiyor.
Ülkedeki iki entite arasında anlaşmazlıklar yaşanırken, Sırp Cumhuriyeti (RS) tarafından, bağımsızlık ve savaş söylemleri tedirginliğe sebep oluyor.
Bosna Hersek'te devletin en üst makamını Boşnak, Sırp ve Hırvat 3 üyeden oluşan Devlet Başkanlığı Konseyi oluşturuyor.
Denis Becirovic, Bosna Hersek Devlet Başkanlığı Konseyinin Boşnak üyesi ve başkanlığı görevini yürütürken, Konseyin Sırp üyeliğini Zeljka Cvijanovic, Hırvat üyeliğini ise Zeljko Komsic yapıyor.
Başta Cvijanovic ve RS Başkanı Milorad Dodik olmak üzere birçok Sırp yetkili, Bosna Hersek Anayasa Mahkemesi kararlarına uymamaları ve dolayısıyla Dayton Barış Anlaşması'na karşı gelmeleri gerekçesiyle ABD'nin yaptırım listesinde yer alıyor."
https://www.aa.com.tr/tr/dunya/israilin-306-gundur-saldirilarini-surdurdugu-gazzede-can-kaybi-39-bin-677ye-cikti/3297377,İsrail'in 306 gündür saldırılarını sürdürdüğü Gazze'de can kaybı 39 bin 677'ye çıktı,İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı son 24 saatte 24 artarak 39 bin 677'ye yükseldi.,"Gazze'deki Filistin Sağlık Bakanlığından yapılan açıklamada, İsrail'in Gazze Şeridi'ne 306 gündür aralıksız devam eden saldırılarına ilişkin bilgi verildi.
Açıklamada, İsrail ordusunun son 24 saatte Gazze'nin çeşitli bölgelerine düzenlediği saldırılarda ""2 katliam"" gerçekleştirdiği, bu saldırılarda 24 Filistinlinin daha hayatını kaybettiği, 110 Filistinlinin yaralandığı belirtildi.
İsrail'in 7 Ekim'den bu yana Gazze Şeridi'ne düzenlediği saldırılarda yaşamını yitirenlerin sayısının 39 bin 677'ye, yaralı sayısının da 91 bin 645'e yükseldiği kaydedildi.
Açıklamada ayrıca hâlâ enkaz altında ve yol kenarlarında ölülerin bulunduğu ancak İsrail güçlerinin engellemesi nedeniyle sağlık ekipleri ile sivil savunma görevlilerinin cenazelere ulaşamadığı yinelendi.
Öte yandan Gazze'deki Filistin Sivil Savunma Kurumundan yapılan açıklamada, ""İsrail savaş uçaklarının, Han Yunus'ta Tuk tuk adı verilen üç tekerlekli bir araca düzenlediği saldırıda 4 Filistinli yaşamını yitirdi, bazı Filistinliler ise yaralandı."" ifadeleri kullanıldı.
Açıklamada, İsrail savaş uçaklarının Han Yunus'un batısında da bir evi bombaladığı, saldırıda 3 Filistinlinin öldüğü ve çok sayıda Filistinlinin yaralandığı belirtildi.


"
https://www.aa.com.tr/tr/yasam/seyyar-kalayci-korugunu-sirtinda-her-yere-tasiyor/3297373,Seyyar kalaycı körüğünü sırtında her yere taşıyor,"Gümüşhane'de 34 yıldır seyyar kalaycılık yapan Yaşar Okan, körükle alevi canlandırıp kalayı çıkan bakır eşyaları yeniden kullanıma hazır hale getiriyor.","Gümüşhane'de 62 yaşındaki kalaycı ustası Yaşar Okan, hem geçimini sağlamak hem de kaybolmaya yüz tutan meslekler arasındaki kalaycılığı yaşatmak için körük ve gerekli diğer malzemeleri çuvalında taşıyarak tezgah açıyor.
Aslen Tekirdağlı olan Yaşar Okan, 34 yıl önce eşi ve 2 çocuğu ile Gümüşhane'ye yerleşti. Okan, ailesinin geçimini temin etmek için babasından öğrendiği kalaycılığı burada da sürdürdü.

Okan, dedesinden kalan yaklaşık 70 yıllık körük ve kalay için gerekli diğer malzemeleri koyduğu çuvalı sırtında taşıyarak geldiği Karşıyaka Mahallesi'nde genellikle salı günleri tezgahını açıyor.
Yaktığı ateşi körükle canlandıran Okan, çoğunluğu mutfakta kullanılan bakır eşyaları kalaylayarak yeniden hayata döndürüyor.

Mesleği babasından öğrenen Yaşar Okan, AA muhabirine, 34 yılı Gümüşhane'de olmak üzere 43 yıldır kalaycılık yaptığını söyledi.

Dedesi ve babasının da kalaycılığı seyyar olarak yaptığını belirten Okan, kendisinin de aynı şekilde devam ettiğini anlattı.
Okan, açtığı seyyar tezgahında ekmek parasını kazandığını ifade ederek, ""İş olduğunda sabah saatlerinde malzemelerimi çuvala yükleyerek Karşıyaka Mahallesi'ne geliyorum. Eskiden ailemle birlikte çalışıyordum. Kızım evlendi, oğlum askerde eşimin de sağlık sorunları nedeniyle artık tek başıma tezgah açıyorum. Sabah evden malzemelerimi alıp çeşmenin yanında tezgah açıyorum. İşim bittikten sonra eşyalarımı sırtıma alıp tekrar eve taşıyorum."" diye konuştu.

Gümüşhane'ye geldiği ilk yıllarda köy köy gezip cami önlerinde tezgah açtığını dile getiren Okan, işini uzun yıllardır da şehir merkezinde sürdürdüğünü aktardı.
Mesleğini çok sevdiğini ve gurur duyduğunu ifade eden Okan, kalaycılığın göz ardı edilmemesi gereken mesleklerden olduğunu kaydetti.

Okan, işini seyyar olarak yaptığı için zaman zaman zorluklar yaşadığını belirterek, ""Akşam olunca tezgahı sırtımıza alıp eve gitmek için araba bekliyorum. Araba bulursam yola çıkıyorum, eğer bulamazsam yürüyerek geliyorum. Ben 15-20 kilometre yürüyerek eve geldiğim zamanları hatırlıyorum."" dedi."
https://www.aa.com.tr/tr/yasam/sokak-kedilerini-beslemek-icin-tarihi-yarimadada-3-5-kilometrelik-rota-ciziyor/3297372,"Sokak kedilerini beslemek için tarihi yarımadada 3,5 kilometrelik rota çiziyor","Fatih'te özel bir firmada çalışan Kuddusi Yılmaz, tarihi yarımadada yaklaşık 9 yıldır kendi belirlediği rota üzerinde sokak kedilerini besliyor.","Eminönü'nde bir turizm acentesinde çalışan 47 yaşındaki Kuddusi Yılmaz, pazar günleri hariç haftanın her günü Sarayburnu ile Ayasofya arasındaki belli noktalarda sokak kedileri için mama bırakıyor.
Yılmaz, kedileri beslerken haftanın birkaç günü anlaştığı gönüllü kasaplardan aldığı kırmızı et ve tavuk artıklarını, bazı günler ise kuru mama kullanıyor.

Günde 3-4 saatini sokak kedilerini beslemeye ayıran Yılmaz, burada gördüğü kedilerin sakatlık, kısırlaştırma gibi tedavilerini de Fatih Belediyesi ve hayvanseverlerin işbirliğiyle yürütüyor.
Yılmaz, kedilere mama vermek için tarihi yarımadada çizdiği rotada yaklaşık 3,5 kilometre yol yürüyor.

Hayvansever Kuddusi Yılmaz, AA muhabirine yaptığı açıklamada, ilk önce evinin önündeki daha sonra da mahallesindeki kedilerle ilgilendiğini, uzun bir süredir de tarihi yarımada içerisinde yaklaşık 200 kediyi beslediğini anlattı.
Sokaktaki kedilerle ilgilenmekten çok keyif aldığını dile getiren Yılmaz, ""Zaten bu gönülsüz olacak bir iş değil. Yani bir gün yaparsınız, iki gün yaparsınız, üçüncü gün sıkılırsınız. Ben inanılmaz keyif alıyorum, benim için bir terapi ya da ne bileyim farklı bir olay bu. Hani açıklasam kelimelere sığar mı bilmiyorum. Beslemeye çıkamadığım zaman inanılmaz bir eksiklik duyuyorum kendimde. Elimizden geldiğince de devam etmeyi düşünüyorum. Yaşım kaç olursa olsun, bir şekilde Mevla'mın yarattığı canlara en azından faydamız olsun temennisindeyim."" diye konuştu.

Yılmaz, her gün yaklaşık 50 kilogram kuru mama ya da artık etleri kedilere dağıttığını, bu uğurda da günde ortalama 35 bin adım attığını söyledi.
Turizm sektöründe çalıştığını kaydeden Yılmaz, ""Kedilerin, köpeklerin sokaklarda olması özellikle yabancıların çok sevdikleri bir şey. Avrupa kültüründe belki biraz daha uzak, son 10-15 yıldır Avrupa'da pek göremiyorsunuz ama İstanbul'da bunun çok güzel örnekleri oluyor. Sultanahmet Camisi'nde olsun, Ayasofya'nın önünde olsun yani bunlar güzel şeyler."" ifadelerini kullandı.

İşten çıktıktan sonra genellikle belirlediği sokak kedilerinin varsa sağlık işlemleriyle ilgilendiğini belirten Yılmaz, geçen sene yaklaşık 300 kediyi kısırlaştırdıklarını, işlerini aksatmadan gününün 3-4 saatini buna ayırdığını aktardı.
Yılmaz, bazı noktalar arasında skuter kullansa da mama bırakma rotasının Kadırga, Çemberlitaş, At Meydanı, Ayasofya Meydanı, Sultanahmet, Topkapı, Gülhane, Sirkeci, Sarayburnu ve Yenikapı civarları olduğunu kaydederek, şöyle konuştu:
""Bana milyon dolarlar verseniz o sevgiyi ben değişmem. Bana dünyaları getirseniz, deseniz ki 'Bırakın bugün o 3-4 saati çalışmayın, gidin başka işle uğraşın ya da size şunu verelim.' Bu şey benim için bambaşka bir boyut, terapi. İnanılmaz mutlu oluyorum. Bir gün bile beslemediğimiz zaman huzursuzluk hissediyorsunuz. Bu gönülden olan bir şey, parayla pulla olacak bir şey değil. Onun için Rabb'ime şükürler olsun en azından bu içimize işlenmiş artık. 9 sene oldu, elimden geldiğince de ömrüm boyunca Allah güç verdiği sürece de bir şekilde devam, durmak yok."""
https://www.aa.com.tr/tr/saglik/istanbulda-yayginlasan-asya-kaplan-sivrisinegi-isirdiginda-alerjik-reaksiyona-yol-acabiliyor/3297368,İstanbul'da yaygınlaşan Asya kaplan sivrisineği ısırdığında alerjik reaksiyona yol açabiliyor,"Boğaziçi Üniversitesi Moleküler Biyoloji ve Genetik Bölümü Öğretim Üyesi Doç. Dr. İyison, İstanbul'da yaygın görülen ve yumurtalarını sığ sulara bırakan Asya kaplan sivrisineğinin ısırdığı kişilerde alerjik reaksiyona yol açabildiğini belirtti.","Boğaziçi Üniversitesi Moleküler Biyoloji ve Genetik Bölümü Öğretim Üyesi Doç. Dr. Necla Birgül İyison, İstanbul'da yaygın görülen ve yumurtalarını sığ sulara bırakan Asya kaplan sivrisineğinin ısırdığı kişilerde alerjik reaksiyona yol açabildiğini belirterek, buna karşı belediyelerin ilaçlamaları artırmalarını, vatandaşların da balkon ve bahçelerinde su bırakmamaya dikkat etmelerini önerdi.
Asya kaplan sivrisineğine karşı uzun vadeli ve çevre dostu bir çözüm geliştirmek için çalışmalar yürüten İyison, bu türün Türkiye'deki popülasyonu ve özelliklerine ilişkin AA muhabirine değerlendirmelerde bulundu.
Doç. Dr. İyison, Asya kaplan sivrisineğinin giysilerin üzerinden ısırabildiğini, nematod, parazit ve virüs taşıyabildiği için ""sarıhumma"" ""dang humması"", ""zika"", ""chikungunya"", ""Batı Nil virüsü"" gibi hastalıkların taşınmasında etkili olduğunu ancak bu hastalıklara dair henüz Türkiye'de bir vakaya rastlanmadığını ifade etti.
Özellikleri nedeniyle ""agresif bir tür"" olarak tanımladığı Asya kaplan sivrisineğine dair bilimsel çalışmaları ve yeni gelişmeleri takip ettiğini aktaran İyison, ""İklim değişikliği de bu sivrisineklerin gelişimini sağlıyor. Çünkü havalar ısındıkça hızlı gelişim gösteriyor ve bıraktıkları yumurta sayısı daha çok artıyor. Sayıları artınca tabii daha fazla insana zarar verebiliyor."" değerlendirmesini yaptı.
Bu sivrisineğin Güney Amerika'dan yapılan ticari alışverişler sırasında, gemi vasıtasıyla geldiği Türkiye'de ilk kez 2011'de Trakya'da, 2017'de Karadeniz'de görüldüğünü ve ardından İstanbul ile farklı bölgelere yayıldığını belirten İyison, invaziv bir tür olduğu için ortama çabuk adapte olup orada çoğalabildiğini dile getirdi.
Doç. Dr. Necla Birgül İyison, Asya kaplan sivrisineğinin ısırdığı kişilerde yarattığı etkiye ilişkin, şu bilgileri verdi:
""Isırdığı kişilerde alerjik reaksiyonlara yol açabiliyor. Öncelikle kasılma meydana geliyor. Sonra kızarma oluşuyor belirli bir bölgede. Bunu nasıl giderebiliriz? Kızarıklık oluşan bölgeye buz koyabiliriz. Bu hem iltihabın yayılmasını hem de kaşıntıyı engelleyebilir. Antihistaminik merhemler de kullanılabilir. Belirtiler geçmezse doktora gidilmelidir. Eğer sinek boğaz bölgesini ısırırsa, bu şişlik meydana getirdiği için çok tehlikeli olabiliyor. Bu gibi durumlarda hemen doktora başvurulması gerekiyor.""
Bu türün yumurtalarını su birikintilerine bıraktığına işaret eden İyison, şöyle konuştu:
""Yumurtalarını genelde sığ sulara bırakıyorlar ve oradan yayılıyorlar. Dereler, açık alandaki su birikintileri, su kanalları, bidonlar, havuzlar bu sivrisineklerin yumurtalarını bırakabileceği yerler arasında. Yumurtalar zamanla gelişiyor, gelişmelerinin ardından onlar da tekrar yumurta bırakıyorlar. Uygun koşullarda 1 hafta içerisinde çoğalabilirler. Bir kerede yaklaşık 50 yumurta bırakabiliyorlar. Bu nedenle, dışarıdaki su birikintileri önlenmeli. Yurt dışında yapılan bir araştırmaya ait makalede, su birikintileri olan ve olmayan bir yerde bu sivrisineklerden kaynaklı sarıhumma, dang humması hastalıklarının ne kadar yaygın olduğuna bakılmış. Makalede, bu su birikintileri kalktığında bu hastalıkların yayılımının yüzde 50-60 azaldığı bildirilmiş.""
Doç. Dr. İyison, bu türün şu anda İstanbul'daki yaygınlık durumu ve yapılması gerekenler hakkında da şu değerlendirmelerde bulundu:
""Şu anda İstanbul'da yaygın. Sarıyer'de, Beykoz'da yoğun şekilde görülüyor. Ancak bence iklim değişikliği nedeniyle artık her yere yayılıyor. Belediyeler ilaçlamaları artırabilir, belirli bölgelerde daha fazla ilaçlama yapabilir. Vatandaşlar da balkonlarında, bahçelerinde veya çevrelerinde su bırakmamaya, su birikintilerine dikkat edebilirler.""
Asya kaplan sivrisineğine yönelik gerçekleştirdikleri çalışmalardan da bahseden İyison, ""Genellikle sivrisineklere karşı aynı ilacın uzun süre kullanılması bu ilaca karşı direnç geliştirmelerine neden olmaktadır. Bu nedenle sivrisineklerin ilaçlara bağışıklık kazanma yollarını moleküler düzeyde çalışıyoruz. Bu sayede etkili bir yöntem geliştirip daha fazla yayılmalarına engel olmayı hedefliyoruz."" şeklinde konuştu."
https://www.aa.com.tr/tr/dunya/israilin-isgal-altindaki-bati-seriada-oldurdugu-filistinlilerin-sayisi-son-24-saatte-14e-yukseldi/3297348,İsrail'in işgal altındaki Batı Şeria'da öldürdüğü Filistinlilerin sayısı son 24 saatte 14'e yükseldi,"İsrail askerlerinin, işgal altındaki Batı Şeria'nın Cenin kentine baskını sırasında yaraladığı bir Filistinlinin hayatını kaybetmesiyle son 24 saatte öldürdüğü Filistinlilerin sayısı 14'e çıktı.","Hastane kaynaklarından alınan bilgiye göre, dünkü baskın sırasında yaralanan Filistinli genç Muhammed Ebu Hicab hayatını kaybetti.
Filistin Sağlık Bakanlığının yazılı açıklamasında konuyla ilgili bilgi paylaşıldı.
""İşgalcilerin kurşunuyla 7 Ekim'den bu yana Batı Şeria'da şehit olanların sayısı 620'ye yükseldi"" ifadelerine yer verilen açıklamada, ölenlerden 145'inin çocuk, 9'unun kadın olduğu kaydedildi.
Resmi verilere göre, İsrail ordusunun Batı Şeria ve Kudüs'te bu sürede gözaltına aldığı Filistinlilerin sayısı 10 bine ulaşırken, 5 binden fazla Filistinli de yaralandı.
İsrail'in Gazze Şeridi'ne saldırı başlattığı tarihten bu yana, işgal altındaki Batı Şeria ve Doğu Kudüs'te de Filistinlilere yönelik gözaltı, baskın ve saldırılarda artış yaşanıyor.
İsrail'in 7 Ekim 2023'ten beri Gazze Şeridi'ne düzenlediği saldırılarda ise 39 bin 677 Filistinli hayatını kaybetmiş, 91 bin 645 kişi yaralanmıştı.

"
https://www.aa.com.tr/tr/gundem/bolu-daginda-zincirleme-kazada-tirin-altinda-kalan-otomobilin-surucusu-kurtarildi/3297248,Bolu Dağı'nda zincirleme kazada tırın altında kalan otomobilin sürücüsü kurtarıldı,Bolu Dağı'nda devrilen tırın altında kalan otomobil sürücüsü güçlükle çıkarıldı.,"Ertuğrul Uğur Kofraz idaresindeki 34 CZF 847 plakalı kuru gıda yüklü tır, D-100 kara yolu Bolu Dağı Düzce geçişi Darıyeri Hasanbey mevkisinde önce bariyerlere daha sonra önünde seyreden yolcu otobüsü ve hafif ticari araca çarptı.
&lt;br class=""k-br"" /&gt;

Yolda savrulan tır, daha sonra yolun sağında hareket halindeki Ahmet Cevher'in kullandığı 07 MAS 11 plakalı otomobilin üzerine devrildi.

Tırın altında kalan otomobil sürücüsü, olay yerine gelen Düzce ve Kaynaşlı İtfaiyesi kaza kırım ekipleri, polis, jandarma ve sağlık personelince yaklaşık 1 saat süren çalışmanın ardından yaralı kurtarıldı.

Olay yerinde hazır bulunan ambulansa alınan Ahmet Cevher, Düzce Atatürk Devlet Hastanesine kaldırıldı.

Kaza nedeniyle kara yolunun İstanbul istikameti yaklaşık 1 saat ulaşıma kapandı."
https://www.aa.com.tr/tr/dunya/sinir-tanimayan-doktorlar-israil-el-halildeki-filistinlileri-saglik-hizmetlerinden-mahrum-ediyor/3297224,"Sınır Tanımayan Doktorlar: İsrail, El Halil'deki Filistinlileri sağlık hizmetlerinden mahrum ediyor","Sınır Tanımayan Doktorlar (MSF), İsrail'in Gazze Şeridi'ne saldırılarını başlattığı 7 Ekim 2023'ten beri işgal altındaki Batı Şeria'da uyguladığı kısıtlamalarla El Halil kentindeki Filistinlileri sağlık hizmetlerinden mahrum ettiğini bildirdi.","MSF'nin ""İşgal altındaki yaşam: El Halil'deki Filistinlileri zorla tehcir etme tehlikesi"" başlığıyla hazırladığı raporda, Batı Şeria'nın güneyinde yer alan El Halil kenti sakinlerine sağlık hizmetinin ve diğer temel ihtiyaçların ulaştırılması gerektiği belirtildi.
El Halil'de yaşayan Filistinlilerin sağlık hizmetlerinden mahrum bırakıldığı ve bunun hızla ivme kazandığı vurgulanan raporda, ""İsrail ordusunun uyguladığı kısıtlamalar ve İsrailli askerler ile Filistinlilerin topraklarını gasbeden İsraillilerin sürdürdükleri şiddet sebebiyle El Halil kenti sakinlerinin sağlık hizmetlerine ulaşamadığı"" ifade edildi.
İsrail'in Filistinlilere yönelik seyahat kısıtlamalarının insanların sağlığı konusunda yıkıcı bir etkisi olduğu aktarılan raporda, ayrıca sağlık merkezlerinin kapalı olması nedeniyle insanların ihtiyaç duyduğu sağlık hizmetlerine ulaşmasının da imkansız hale geldiğine işaret edildi.
Raporda, Batı Şeria'nın El Halil kenti ve yakın çevresinde yaşayan Filistinlilerin çoğunun, fiziki olarak yaralandıklarında ve psikolojik travmalar geçirdiklerinde sınırlı olan sağlık hizmetlerine ulaşamadıkları aktarıldı.
Raporda sözlerine yer verilen MSF'nin İnsani İşler Direktörü Frederieke van Dongen, ""İsrail kısıtlamaları, El Halil'de yaşayan Filistinlilerin büyük acı çekmesine neden oluyor ve onların zihinsel ve fiziksel sağlığını ciddi anlamda etkiliyor."" ifadelerini kullandı.
El Halil'in tüm bölgelerindeki ailelerin kısıtlamalar sebebiyle yoksulluk çektiğine işaret edilen raporda, ""Bu sebeple de çoğu Filistinli, sağlık sigortasını iptal etmek zorunda kaldığı gibi beslenmesinden kıstı ve ilaçları alamayacak duruma geldi."" ifadesine yer verildi.
El Halil'de ""H2"" olarak adlandırılan bölgenin Batı Şeria'da kısıtlamaların en fazla olduğu bölge olduğuna dikkat çekilen raporda, bahsi geçen bölgede İsrail ordusunun oluşturduğu 21 kontrol noktasının bulunduğu kaydedildi.
Bölgede, Filistinlilerin hareketini kontrol eden ve bölgeye ulaşmaya çalışan sağlık çalışanlarının önünde büyük engel oluşturan 21 kalıcı kontrol noktası bulunduğu ve bunların İsrail güçlerinin tarafından yönetildiği belirtildi.
MSF'nin, ekim ayından bu yana El Halil genelinde zorla yerlerinden edilen veya evleri yıkılan 1500'den fazla Filistinliye müdahale ettiği aktarıldı.
Raporda, Dünya Sağlık Örgütü'nün sağlık sektörüne yönelik 447 saldırıyı kaydeden verilerine işaret edilerek, ""gözle görülür bir artış olduğu"" ifade edildi.
Filistinli toplulukların çocuklar ve hamile kadınlar için rutin aşılar, kronik hastalıkları olanların düzenli bakım ve acil tıbbi bakım dahil sağlık hizmeti alabilmek için hareket özgürlüğünün olması gerektiği vurgulandı.
MSF, uluslararası topluma ""İsrail hükümetinin işgalci bir güç olarak uluslararası insani hukuk kapsamındaki yükümlülüklerini yerine getirmesini, tıbbi bakım ve diğer temel hizmetlere erişimi sağlamak için sadece kınamanın ötesine geçerek acilen harekete geçmeleri"" çağrısında bulundu.
Filistinlilerin topraklarını gasbeden İsraillilerin uyguladığı şiddet ve Filistinlileri zorla yerinden etme karşısında Filistin halkı ve çocukları için güvenliğin sağlanması gerektiği ifade edildi.
Filistinlilerin topraklarını gasbeden İsraillilerin bulunduğu El Halil kenti 1997'de İsrail ve Filistin yönetimi arasında imzalanan ikinci bir anlaşmayla H1 ve H2 olarak iki bölüme ayrılmıştı.
Filistin yönetimi H1'in sivil yönetimi ve güvenliğini devralmıştı. İsrail ordusu da 500'den fazla Yahudi yerleşimci, 35 bin kadar Filistinlinin yaşadığı H2 bölgesinin güvenliğini üstlenmişti. El Halil'deki Filistinli nüfusun yoğunlukta olduğu Eski Şehir, H2 bölgesinde kalmıştı."
https://www.aa.com.tr/tr/dunya/israil-ordusunun-guvenli-bolge-ilan-ettigi-mevasideki-kampa-duzenledigi-saldirida-1-kisi-oldu/3297212,"İsrail ordusunun ""güvenli bölge"" ilan ettiği Mevasi'deki kampa düzenlediği saldırıda 1 kişi öldü","İsrail ordusunun, Gazze'nin güneyinde yer alan, daha önce ""güvenli insani bölge"" ilan ettiği Mevasi'de zorla yerinden edilen Filistinlilerin kaldığı kampa düzenlediği saldırıda Filistinli bir kadın yaşamını yitirdi, çok sayıda kişi yaralandı.","Yerel kaynaklardan alınan bilgiye göre, İsrail ordusu, güvenli bölge olduğunu iddia ettiği Han Yunus'un Mevasi bölgesinde zorla yerinden edilmiş Filistinlilerin barındığı bir kampı hedef aldı.
Han Yunus kentindeki Kuveyt Sahra Hastanesinden bir sağlık yetkilisinden alınan bilgiye göre, İsrail ordusunun saldırısında ilk belirlemelere göre Filistinli bir kadın yaşamını yitirdi, çok sayıda kişi yaralandı.
İsrail ordusu, Mevasi bölgesinde zorla yerinden edilmiş Filistinlerin kaldığı çadırlar ile ve Gazze Şeridi'nin çeşitli bölgelerindeki barınma merkezlerini birçok kez hedef almıştı.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 314’ü çocuk, 10 bin 980’i kadın olmak üzere 39 bin 653 Filistinli öldü, 91 bin 535 kişi yaralandı.
Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor."
https://www.aa.com.tr/tr/dunya/sudanda-asiri-yagis-ve-sellerde-11-kisi-oldu/3297094,Sudan'da aşırı yağış ve sellerde 11 kişi öldü,"Sudan'ın kuzeyindeki Ebu Hamad şehrinde etkili olan şiddetli yağışlar ve meydana gelen seller nedeniyle 11 kişi hayatını kaybetti, en az 60 kişi yaralandı.","Sudan resmi haber ajansı SUNA'ya göre, aşırı yağış ve seller, Ebu Hamad şehrini ve civar köyleri vurarak evlerin çökmesine neden oldu. Evlerin enkazında kalan ve afette kaybolan kişileri bulmak için arama kurtarma çalışmaları devam ediyor.
Etkili olan şiddetli yağış ve sellerde, 11 kişi hayatını kaybetti, en az 60 kişi yaralandı.
Sağanağın bölgeye ulaşımı zorlaştırması nedeniyle hasar tam olarak belirlenemedi.
Uluslararası Göç Örgütü (IOM) de yaptığı açıklamada, bugün ve dün Nil Nehri kıyısındaki Ebu Hamad şehrinin tamamında etkili olan şiddetli yağışlar ve sellerin 86 ailenin yerinden edilmesine yol açtığını bildirdi.
Açıklamada, 86 evin tamamen yıkıldığı, 20 evin ise kısmen hasar gördüğü, siviller arasında can kayıpları ve yaralanmalar olduğu bilgisi paylaşıldı.
Sudan Sağlık Bakanlığı, dün de haziran ayından bu yana ülkenin 7 eyaletinde yaşanan sağanak ve seller nedeniyle 32 kişinin öldüğünü, 107 kişinin de yaralandığını açıklamıştı.
Sudan'da temmuz ile ekim ayları arasında etkili olan yağmur döneminde yaşanan sel ve taşkınlar sonucu her yıl 100'den fazla kişi hayatını kaybediyor, on binlerce ev, iş yeri ve tarım arazisi zarar görüyor."
https://www.aa.com.tr/tr/dunya/bm-tahliye-bolgelerinde-kalan-bircok-gazzeli-zorlu-kosullar-karsisinda-bitkin/3297073,BM: Tahliye bölgelerinde kalan birçok Gazzeli zorlu koşullar karşısında bitkin,"Birleşmiş Milletler (BM) İnsani İşler Koordinasyon Ofisinin (OCHA) incelemeleri sonucu birçok Gazzelinin ""yüksek düzeydeki güvensizlik"" nedeniyle hala tahliye edilen bölgelerde kaldığı ve zorlu yaşam koşulları karşısında bitkin düştüğü bildirildi.","BM Genel Sekreter Sözcü Yardımcısı Farhan Haq, günlük basın toplantısında Gazze'deki durumla ilgili konuşurken OCHA'dan gelen bilgileri aktardı.
Haq, ""OCHA, Gazze'de nüfus hareketlerini izleyen ortaklarımız, son tahliye emirlerine rağmen birçok ailenin, Gazze genelindeki yüksek düzeydeki güvensizlik nedeniyle tahliye edilen bölgelerde kalmaya devam ettiğini ve temel hizmetlere erişimlerinin sınırlı olduğunu, bu bölgelerde zorlu yaşam koşullarının yanı sıra birden fazla kez yerlerinden edildikleri için bitkin düştüklerini söylüyor."" dedi.
Gazze halkının insani yardım alabilmesi gerektiğini vurgulayan Haq, ""Evlerini terk etmeyi seçenler bunu güvenli bir şekilde yapabilmeli ve koşullar izin verdiği anda geri dönmelerine izin verilmelidir."" diye konuştu.
Farhan Haq, Dünya Sağlık Örgütünü (DSÖ) kaynak göstererek, Gazze'deki kitlesel yerinden edilmenin halk sağlığı üzerinde ""ciddi bir etkiye sahip olduğunu"", aşırı kalabalık ve barınak eksikliğinin yanında suyun temizlenememesi ve hijyen koşullarının ""bulaşıcı hastalık tehlikelerini artırdığını"" belirtti.
Sözcü Yardımcısı, DSÖ'nün, devam eden çatışmalar nedeniyle Gazze dışında tıbbi tahliyeye ihtiyaç duyan hasta sayısının artmasının beklendiği konusunda uyarıda bulunduğunu ifade etti."
https://www.aa.com.tr/tr/yasam/corumda-100-yasina-giren-doktor-rifat-patirin-dogum-gunu-kutlandi/3297064,Çorum'da 100 yaşına giren Doktor Rıfat Patır'ın doğum günü kutlandı,"Çorum'da yaklaşık 75 yıl hekimlik yapan ve 100 yaşına giren Doktor Rıfat Patır'ın doğum günü, Çorum Belediyesince tarihi Velipaşa Hanı'nda kutlandı.","4 Ağustos 1924'te dünyaya gelen Patır, 1949'da İstanbul Tıp Fakültesinden mezun olarak, Çorum'da doktorluk yapmaya başladı.
Uzun süre kentte hastalara şifa dağıtan Patır, kentin en önemli figürlerinden biri olarak gösteriliyor.

Patır'ın 100'üncü doğum günü, Çorum Belediyesince çeşitli etkinliklerle kutlandı.
Patır'ın evinin bulunduğu Gülkent 4. Sokak'ın adı, Dr. Rıfat Patır Caddesi olarak değiştirilerek, yeni tabelası asıldı.

Öte yandan tarihi Velipaşa Hanı'nda açılan Kent Müzesi'nin bir odasında da Patır'ın hatıralarının yaşatılacağı bölüm oluşturuldu.
Tarihi Velipaşa Hanı'nda düzenlenen doğum günü etkinliğinde de Çorum Belediye Başkanı Halil İbrahim Aşgın ve Doktor Fırat Patır, birlikte 100'üncü yaş pastası kesti.

Aşgın, burada yaptığı konuşmada, Patır'ın Çorum'da çok sayıda yüreğe dokunduğunu, birçok insana sağlık hizmeti veren, Çorum için çok kıymetli bir figür olduğunu söyledi.
Aşgın, Patır'a emeklerinden ötürü teşekkür ederek, sağlıklı bir ömür geçirmesini temenni etti.

Patır ise insanların kendisine gösterdiği ilgiye layık olmaya çalıştığını belirterek, ""Çorum'daki herkes benim kardeşim, ablam, annem gibiydi. Onlar bana hürmet etti, ben onlara sevgi, saygı gösterdim. Bana hep iyilik yapan insanlara teşekkür ederim."" dedi.
Oğlu Nadir Patır ise babasının ömrünün 70 yılını Çorum'a verdiğini, dede, baba ve evlat olmak üzere 3 jenerasyonun doktorluğunu yaptığını vurguladı.

Babalarının hekimlik için yaptığı fedakarlığı gördükleri için doktor olamadıklarını anlatan Nadir Patır, ""Babamın günde 100 hastaya baktığı oluyordu. Daha sonra gece zil çalıyordu, babamı hastaya götürüyorlardı. Sonra yine zil çalıyordu, başka hastaya götürüyorlardı. Böyle bir yaşantıyla Çorum'a hizmet etti."" diye konuştu.
Etkinlikte pasta kesilmesinin ardından Kent Müzesi gezildi."
https://www.aa.com.tr/tr/gundem/afetlerin-isimsiz-kahramanlari-umke-personeli-deneyimlerini-paylasti/3296882,Afetlerin isimsiz kahramanları UMKE personeli deneyimlerini paylaştı,"Yalova'da görev yapan Ulusal Medikal Kurtarma Ekibi (UMKE), Ulusal UMKE Haftası dolayısıyla düzenlenen etkinlikte afet bölgelerinde yaşadıkları deneyimleri anlattı.","Türkiye'de deprem, sel, yangın gibi afetlerde gönüllü olarak görev yapan UMKE personeli, yardıma ihtiyacı olan insanların isimsiz kahramanları oluyor.
Türkiye'nin birçok bölgesinde yaşanan afetlerde görev alan Yalova'daki UMKE personeli, yaşanabilecek olumsuzluklara karşı her zaman hazır bekliyor.
İl Sağlık Müdürü Osman Karakuş, Yalova'daki UMKE personeli ziyaretinde, büyük fedakarlıkla zorlu bir eğitimden geçerek UMKE gönüllüsü olan sağlık çalışanlarının önemine değindi.

Sağlık çalışanları başta olmak üzere herkesin aynı ruhu benimsemesi gerektiğine vurgu yapan Karakuş, şunları kaydetti:
""Çünkü biz bölgesel olarak afetlerin çok olduğu bir yerdeyiz. Geçen yıl yaşamış olduğumuz Kahramanmaraş depreminde hizmet veren arkadaşlarımız UMKE gönüllüler ordusu, sağlıkçılar arasından çıkmış. Biz bu afette, sıkıntılı günlerde halkımıza nasıl sağlık hizmeti veririz, nasıl entegre oluruz, onların dilinden nasıl anlarız, onlara nasıl yardımcı oluruz, onları nasıl rahatlatırız noktasında önce kendilerini bir eziyet, iletişim, gönüllük kampına sokuyorlar ve eğitimlerini alıyorlar. İnsanların neler yaşayabileceğini ne sıkıntılar çekebileceğini önce hissediyorlar. Sağlıkçı olarak buna entegre olup ilk duydukları anda koşuyorlar.""
Acil Sağlık Hizmetleri Genel Müdürlüğü nezdinde 81 ilde, şu anda da 16 bin civarında UMKE gönüllüsü bulunduğuna dikkati çeken Karakuş, Yalova'da da yaklaşık 125 olan UMKE gönüllüsüne yenilerini katabilmek için eylül ayında eğitim programı başlatacaklarını ifade etti.

Konuşmanın ardından UMKE personeli yaşadıkları deneyimleri paylaştı.
1999 yılındaki Marmara Depremi'ni yaşayan UMKE sorumlusu Mustafa Ülker, o günden sonra sağlık camiasına geçerek insanlara yardımcı olmak istediğini söyledi.
UMKE gönüllüsü olarak birçok yerde görev yaptığını belirten Ülker, ""İlk olarak 2011 yılı aralık ayındaki Van depreminde görev aldım. Daha sonra İzmir depreminde görev yaptım. Çeşitli yangın ve sellerde görev aldım. En son yine Kahramanmaraş depreminde önce Adıyaman'da, daha sonra Kahramanmaraş'a, ardından Hatay'a 2 defa gidip oralarda görev aldık."" şeklinde konuştu.
Samed Cem Alıcıoğlu ise 17 yıldır paramedik olarak görev yaptığını, 2016 yılında Sağlık Bakanlığına geçtiğini ve son 5 yıldır da UMKE gönüllüsü olarak görev yaptığını anlattı.

1999 Marmara Depremi'nde küçük bir çocuk olduğunu ve o zamanki görüntülerden çok etkilendiğini ifade eden Alıcıoğlu, şunları kaydetti:
""Bundan dolayı ben insanlara yardım etmeyi, kendime bir borç bildim. Hem ülkemize hem vatandaşlarımıza yardımcı olmak adına depremde veya herhangi bir afette zarar görmüş, yardıma muhtaç kişilere yardım eli olabilmek adına UMKE gönüllüsü oldum. 112 olarak Elazığ ve İzmir depremlerine katıldım. UMKE olarak da en son Kahramanmaraş depreminde görev aldım. İlk günden itibaren bölgeye giden ekipteydim. Yaklaşık 9 gün sıcak alanda kaldım. 14 kişiyi, sağ kurtarabilme şerefine nail oldum. Bu iş gönüllük esaslı bir iş. Ben de gönüllü olmaktan dolayı çok mutlu ve gururluyum.""
Hemşire Ganime Köroğlu Oruç da ""UMKE gönüllük işi. İnsanlara yardım etmek, onların zor anlarında yanında olmak çok ayrıcalıklı bir şey. Onun vermiş olduğu gurur, onur çok farklı bir olay. Bunu yaşamak istedim. Bir nebze de olsa birilerine yardımımız dokunursa farklı bir duygu. Onun için UMKE personeli olmayı tercih ettim. Maraş depremi, daha önce sınırlarda bir çok yerde görevde bulundum."" dedi."
https://www.aa.com.tr/tr/gundem/ankarada-evde-dogal-gaz-patlamasi-sonucu-1-kisi-hayatini-kaybetti/3296850,Ankara'da evde doğal gaz patlaması sonucu 1 kişi hayatını kaybetti,Ankara'nın Çankaya ilçesinde bir binanın giriş katındaki evde doğal gaz patlaması sonucu 1 kişi hayatını kaybetti.,"Alınan bilgiye göre, Aziziye Mahallesi Bürümcük Sokak'taki 5 katlı apartmanın giriş katındaki evde patlama meydana geldi, ardından yangın çıktı.
Çevredekilerin ihbarı üzerine bölgeye çok sayıda polis, sağlık ve itfaiye ekibi sevk edildi.

İtfaiye ekiplerinin müdahalesinin ardından kontrol altına alınan yangın söndürüldü. Evde inceleme yapan ekipler, Kemal Altuğ'un (37) hayatını kaybettiğini belirledi.
Ekiplerin olay yerindeki incelemeleri devam ediyor.

Mahalle sakinlerinden Tuncay Aydın, gazetecilere, iş yerinde oturduğu sırada kuvvetli bir patlama sesi duyduğunu ve çevredeki bazı evlerin camlarının kırıldığını söyledi."
https://www.aa.com.tr/tr/gundem/disisleri-bakani-fidan-filistin-devleti-kurulmadikca-o-cografyada-hic-kimseye-huzur-olmayacak/3296756,Dışişleri Bakanı Fidan: Filistin devleti kurulmadıkça o coğrafyada hiç kimseye huzur olmayacak,"Dışişleri Bakanı Fidan, ""Filistinlilerin gerçek anlamda bir devlet sahibi olmaları engelleniyor. Şunu unutuyorlar: Filistin devleti kurulmadıkça o coğrafyada hiç kimseye huzur olmayacak."" ifadesini kullandı.","Dışişleri Bakanı Hakan Fidan, Bosna Hersek'te yayımlanan Stav dergisine 2 Ağustos'ta verdiği mülakatta gündeme ilişkin değerlendirmelerde bulundu ve soruları yanıtladı.
İsrail'in Filistin'e yönelik saldırılarına ilişkin Fidan, ""Bu trajedi 7 Ekim'de başlamadı. 7 Ekim, görmezden gelinen bir sorunun kendini tekrar dışa vurmasıdır. Nedir o sorun? Filistin coğrafyasındaki işgal sürecinin yıllardır devam etmesidir. İsrail, Filistinlilerin topraklarını çalma alışkanlığından vazgeçmiyor. Filistinlilerin gerçek anlamda bir devlet sahibi olmaları engelleniyor. Şunu unutuyorlar: Filistin devleti kurulmadıkça o coğrafyada hiç kimseye huzur olmayacak."" değerlendirmesinde bulundu.
Fidan, İsrail'in kendi güvenliğini sağlama bahanesiyle Gazze'yi yerle bir ettiğini, çoluk çocuk, yaşlı, kadın demeden herkesi katlettiğini söyleyerek, Gazze'deki vahşetin, mevcut dünya düzeninin acziyetini gözler önüne serdiğini kaydetti.
Gazze'de temel insani değerlerin tümünün ayaklar altına alındığını vurgulayan Fidan, insani yardımların ulaştırılmasına dahi izin verilmediğini kaydetti.
Bakan Fidan, ""Gazze'yi topyekun hedef alan İsrail, insanları sadece bombardımanla değil, aç susuz bırakmak suretiyle de sistematik bir şekilde yok ediyor. İsrail'in Filistinlilere tahammülü yok. İsrail'in, Filistinli mültecilere temel hizmetler sunan Birleşmiş Milletler (BM) kuruluşu UNRWA'yı felç etmesi de bunu teyit ediyor."" ifadesini kullandı.
Avrupa'nın göbeğinde, 29 yıl önce ""korkunç bir kıyım"" yaşandığını söyleyen Fidan, ""Srebrenitsa'daki soykırım, insanlık tarihine bir kara leke olarak geçti."" değerlendirmesinde bulundu.
Fidan, ""Yıllar sonra Uluslararası Adalet Divanı (UAD), bilahare de Birleşmiş Milletler, Srebrenitsa'da yapılanın bir soykırım olduğunu tescil etti. Srebrenitsa şehitlerini bu vesileyle tekrar rahmetle anıyor, ailelerine sabır diliyorum. Böyle bir acının bir daha yaşanmayacağı söyleniyordu."" ifadesini kullandı.
""Gazze'de yeni bir Srebrenitsa ile karşı karşıyayız. Başta Avrupa olmak üzere Batı yine yanlış safta yer alıyor."" ifadesini kullanan Fidan, Gazze'deki katliamın faillerinin cezasız kalmaması gerektiğini söyledi.
Fidan, Güney Afrika'nın İsrail'e karşı açtığı soykırım davasını sonuna kadar desteklediğini vurguladı.
Bakan Fidan, ABD ve Avrupa Birliği (AB) ülkeleri olmak üzere Batı ülkelerinin İsrail konusundaki duruşlarına ilişkin, ""Genel itibarıyla korkunç bir ikiyüzlülük var. Batı, Ukrayna'daki işgali suç sayıyor. İsrail'in Filistin'i işgalini ise sanki doğal ve meşru bir şeymiş gibi görüyor. Ukrayna'da halkı direnişe teşvik edenler, Filistinlilerin direnişini suç sayıyorlar. Ukrayna'da direnişi, Filistin'de ise kayıtsız şartsız işgalciyi destekliyorlar."" dedi.
Fidan, Gazze'de soykırıma varan katliamların yapıldığı bu süreçte bile Batı'nın İsrail'e silah ve mühimmat sevkiyatının sürdüğünün görüldüğünü aktararak, şunları kaydetti:
""Batı kamuoyu Gazze'deki katliama tepki gösterirken, hükümetler genelde sınıfta kaldı. Böyle bir ortamda İspanya, Norveç, İrlanda ve Slovenya gibi ülkelerin katliama karşı çıkmaları, Filistin devletini tanımaları elbette çok kıymetli. Bu ilkeli duruşun, diğer Batı ülkelerine de ilham kaynağı olmasını diliyorum.""
Fidan, Türkiye'nin Filistin coğrafyasında iki devletli çözümün hayata geçirilmesi, Filistin devletinin tanınması, bölgesel barış ve güvenliğin temini için diplomasinin tüm imkanlarını kullanacağını kaydetti.
Gazze için yürütülen yoğun diplomasi trafiğine değinen Fidan, krizin başından beri yoğun çaba harcandığını, İslam İşbirliği Teşkilatı (İİT) ve Arap Birliğini temsilen ""temas grubu"" oluşturulduğunu hatırlattı.
Fidan, ""Akabinde de mevkidaşlarımla beraber önemli başkentlerde yaptığımız görüşmeler, birlik içinde olduğumuzu gösterdi. Haziran'da D-8'in Dışişleri Bakanlarıyla İstanbul'da düzenlediğimiz toplantıda da görüldüğü üzere, Gazze meselesini tüm platformlarda dile getiriyoruz."" ifadesini kullandı.
Müzakerelerin olumlu sonuçlanması için bu konuda arabuluculuk rolünü üstlenen Katar ve Mısır'a her türlü katkının verildiğine dikkati çeken Fidan, BM Güvenlik Konseyinin Gazze'de ateşkesi de içeren bir kararı kabul etmesinin olumlu bir gelişme olduğunu belirtti.
Fidan, Hamas'ın bu konuda yapıcı bir yaklaşım sergilemesinin takdir edildiğini belirterek sözlerini şöyle sürdürdü:
""Umarız İsrail de müspet bir tavır içinde olur. İsrail Gazzelileri topyekun hedef alarak bir yere varılamayacağını anlamalı. Kalıcı ateşkesle birlikte insani yardım koridorlarının açılması, tutukluların karşılıklı serbest bırakılması, İsrail'in Gazze'de işgal ettiği bölgelerden çekilmesi ve yerlerinden edilen Filistinlilerin evlerine güvenli bir şekilde dönmesi, Gazze'nin yeniden imarına başlanması gerekecek. Adil ve kalıcı barışın yolu ise iki devletli çözümün hayata geçirilmesinden geçiyor.""
Bakan Fidan, gruplar arası uzlaşının bu dönemde daha da önemli hale geldiğine işaret ederek, Türkiye'nin bu konuda yıllardır ciddi çaba harcadığını vurguladı.
Filistinlilerin birlik içinde hareket etmelerinin şart olduğuna dikkati çeken Fidan, ""Bu çerçevede Filistinli grupların 22 Temmuz'da Pekin'de kabul ettikleri bildiriyi memnuniyetle karşıladık. Filistin coğrafyasına barışı getirecek tüm girişimlere katkı sağlamayı sürdüreceğiz."" ifadesine yer verdi.
Fidan, Fetullahçı Terör Örgütü'nün Balkanlarda aktif olmasına ilişkin, ""FETÖ, kendisine her surette güç devşirmeyi esas alan, bu konuda her yolu mübah sayarak casusluk faaliyetleri de yapan bir terör örgütüdür. Örgütün karanlık boyutları, 2012'den itibaren iyice ifşa olmaya başladı."" dedi.
Terör örgütü FETÖ'nün yargı ve emniyet mensupları aracılığıyla hükümete kumpas kurmaya çalıştığını, 15 Temmuz 2016'da ise son çare olarak, ordu içine sızmış üyeleri aracılığıyla askeri darbeye teşebbüs ettiğini hatırlatan Fidan, ""Darbenin önlenmesini, Cumhurbaşkanı'mızın öncülüğünde milletimizin direnişine borçluyuz."" değerlendirmesinde bulundu.
Darbe girişiminin FETÖ'nün ne denli tehlikeli ve organize bir yapı olduğunu tüm dünyaya gösterdiğine dikkati çeken Fidan, şunları kaydetti:
""Dolayısıyla bu örgüt, faaliyet gösterdiği her ülke için ciddi bir tehdit oluşturan organize bir suç şebekesidir. Bu Balkanlar için de geçerlidir. FETÖ, bulunduğu ülkelerde kendini eğitim ve sivil toplum kuruluşları adı altında yürüttüğü faaliyetlerin ardına gizlemeye çalışıyor. Buna aldanmamak lazım. Bu örgüt, kendini güçlendirme adına, kara para aklama dahil her türlü organize suça başvurabiliyor. Biz muhataplarımızı sürekli uyarıyoruz. Balkanlar'da da bu örgüte karşı ortak mücadele, istihbarat paylaşımı eşliğinde giderek güçleniyor. FETÖ'nün Balkanlar'daki varlığını sona erdirmek ve bu yapının bölgede yarattığı tehditleri bertaraf etmek için her türlü adımı atmaya devam edeceğiz.""
Bakan Fidan, Bosna Hersek'i eski görevleri esnasında defalarca ziyaret ettiğini hatırlatarak, bakanlık dönemi boyunca da Bosna Hersekli muhataplarıyla görüştüğünü, mevkidaşı Elmedin Konakoviç'i 2023'te ikili ziyaret çerçevesinde Ankara'da ağırladığını anımsattı.
İlk fırsatta iadeiziyarette bulunmak istediğini kaydeden Fidan, Bosna Hersek'in Türkiye için apayrı bir yere sahip olduğunu, ülkeler arasındaki ikili ilişkileri her alanda daha ileriye taşımak istediğini vurguladı.
Fidan, ""Yapacağım ziyarette, bölgesel istikrar ve barış için birlikte atabileceğimiz adımları da konuşmak istiyoruz. Türkiye, öteden beri Bosna Hersek halkının ve yönetiminin yanında olmuştur. Bu destek önümüzdeki süreçte de devam edecek."" ifadesini kullandı.
Türkiye'nin Bosna Hersek konusundaki tavrına ve beklentilerine değinen Fidan, Türkiye'nin herhangi bir ülkenin iç işlerine karışmasının söz konusu olmadığını, Balkanlar ile coğrafi, tarihi ve kültürel bağların son derece güçlü olduğunu belirtti.
Fidan, bunun ilişkileri güçlendirmek için bir avantaj olarak görüldüğünü ifade ederek, şunları kaydetti:
""Bosna Hersek'in toprak bütünlüğü, egemenliği ve siyasi birliğinin yanı sıra refahı, huzuru ve istikrarı bizim için büyük önem taşıyor. Aramızdaki bağlar çok güçlü. Bu nedenle ikili ilişkilerde biz her zaman kardeşlik, dostluk ve işbirliği çerçevesinde hareket ediyoruz. Eğitim, sağlık, altyapı ve kültürel projelerle, ekonomik yatırımlarla Bosna Hersek’in kalkınmasına destek veriyoruz.""
Fidan, iki ülke arasındaki yeni işbirliği alanlarına değinerek, ""Bizim hedefimiz işbirliğimizi her alanda somut projelerle daha da güçlendirmek. Biz her zaman Bosna Hersekli kardeşlerimizin yanındayız, bundan sonra da onların yanında olmaya devam edeceğiz."" diye konuştu.
Türkiye'nin 1994'ten beri Bosna Hersek'te barışın desteklenmesine katkı sağlayan ülkeler arasında yer aldığına dikkati çeken Fidan, Türk askerlerinin halen EUFOR Althea kapsamında Bosna Hersek'te görev yapmakta olduğunu hatırlattı.
Bakan Fidan, Türk İşbirliği ve Koordinasyon Ajansı Başkanlığı (TİKA), Yunus Emre Enstitüsü (YEE) ve Maarif Vakfı gibi kuruluşlar aracılığıyla yürütülen projeler olduğunu aktararak, ""Bosna Hersek’te Ziraat Bankasının sağladığı krediler ve Türk firmalarının artan yatırımları ekonomik istikrar için önemli bir katkı sunuyor. Özellikle eğitim, sağlık, altyapı ve kültürel alanlarda yeni projeler geliştirmeyi hedefliyoruz. Ayrıca Türkiye-Bosna Hersek-Sırbistan ve Türkiye-Bosna Hersek-Hırvatistan arasındaki üçlü danışma mekanizmaları aracılığı ile bölgesel işbirliği projelerini sürdürmek de önceliklerimiz arasında yer alıyor."" ifadesini kullandı.
Fidan, Bosna Hersek'in kendisi için ne ifade ettiği sorusuna da ""Bosna Hersek benim için umudun sembolü. Bosna Hersek, TİKA Başkanlığım döneminden itibaren defalarca ziyaret ettiğim bir ülke. Rahmetli Aliya İzzetbegoviç'in siyasi kişiliği ve Bosna Hersek'in bağımsızlığı için verdiği mücadele, benim için büyük bir ilham kaynağıdır. O, benim zihnimde iz bırakmış düşünürlerden biridir. Rabb'im mekanını cennet eylesin."" yanıtını verdi."
https://www.aa.com.tr/tr/dunya/gallerin-ilk-kadin-basbakani-eluned-morgan-oldu/3296754,Galler'in ilk kadın Başbakanı Eluned Morgan oldu,"Galler Bölgesel Başbakanı Vaughan Gething'in istifasının ardından Mecliste yapılan oylamada Eluned Morgan, ""Galler'in ilk kadın Başbakanı"" seçildi.","Geçen ay Galler İşçi Partisinin yeni lideri olan ve Mayıs 2021'den bu yana Sağlık Bakanı olarak görev yapan Morgan, Galler Parlamentosundaki (Senedd) 28 milletvekilinin oyunu aldı.
Böylelikle, ""Galler'in ilk kadın Başbakanı"" olan Eluned Morgan, İngiltere Kralı 3. Charles'ın onayının ardından resmen görevine başlayacak.
Morgan, oylama sonrası yaptığı açıklamada, ""Bugün Galler'in ilk kadın Başbakanı olarak karşınızda durmak hayatımın en büyük onuru."" ifadesini kullandı.
Yeni Başbakan Morgan, liderlik görevini üstlenirken selefinin başarılarını onurlandıracağı ve bu mirasa kendi katkılarını ekleyeceği sözünü verdi.
Vaughan Gething, martta göreve gelmesinin ardından Galler İşçi Partisi liderliği için yürüttüğü kampanyada aldığı 200 bin sterlinlik bağış nedeniyle tepkilerin odağı olmuştu.
Daha önce çevreye zarar verdiği gerekçesiyle iki kez ceza kesilen bir şirketten aldığı bağışın kurallara aykırı olmadığını dile getiren Gething, parti içi yazışmaların sızmasıyla ilgili konuda ise bir bakanı mecliste suçlamış, Bakan Hannah Blythyn iddiaları reddetmişti.
Gething'in aldığı bağış, Plaid Cymru partisiyle iktidardaki Galler İşçi Partisi arasındaki bağı da koparmış, Plaid Cymru lideri Rhun ap Iorwerth, Gething hakkında güvensizlik oyu çağrısı yapmıştı.
Galler Parlamentosunda haziranda güvensizlik oyu alan Gething, istifa etmeyi reddetmişti.
Gething, Galler kabinesindeki bazı isimlerin 16 Temmuz'da kendisini istifaya davet ederek görevlerinden çekildiklerini duyurmasının ardından istifa kararı aldığını açıklamıştı."
https://www.aa.com.tr/tr/gundem/gazzeye-1742-ton-insani-yardim-malzemesi-gonderilecek/3296733,Gazze'ye 1742 ton insani yardım malzemesi gönderilecek,"İHH İnsani Yardım Vakfı ile Kuveyt kurumlarınca hazırlanan 1742 ton insani yardım malzemesi, Mersin’den yola çıkacak gemiyle Gazze’ye ulaştırılacak.","İHH ve Kuveyt kurumlarınca hazırlanan gıda, hijyen, kıyafet, barınma ve sağlık malzemelerinden oluşan 1742 ton yardım malzemesi, Mersin Uluslararası Limanı'ndaki ""Legend Line"" adlı gemiye yüklenmeye devam ediyor.
AK Parti Mersin Milletvekili Ali Kıratlı, limanda düzenlenen programda, 7 Ekim'den beri Gazze'de soykırım ve katliamın devam ettiğini dile getirdi.
Dünyanın Gazze'de yapılan soykırımı izlemekle kaldığını ifade eden Kıratlı, Cumhurbaşkanı Recep Tayyip Erdoğan liderliğinde Türkiye'nin en başından beri Gazze'nin yanında olduğunu söyledi.

Gazze için mücadeleye devam edeceklerine dikkati çeken Kıratlı, şöyle konuştu:
""Filistin, Gazze meselesi sadece Müslümanların değil, dünyadaki yaşayan bütün insanların vicdani meselesidir. Bugün görüyoruz, batıda da doğuda da dünyanın her bir noktasında Filistin'de yaşanan soykırıma karşı Gazze halkına destek mitingleri yürüyüşleri yapılıyor. Bugün Gazze kasabı Netanyahu'yu ABD Senatosu'nda alkışlarla karşılayanları bu dünya, millet unutmayacak.""
Türkiye'nin hukuki yollardan hiçbir zaman vazgeçmediğini belirten Kıratlı, Gazze'nin her zaman yanında olacaklarına söyledi.
AK Parti Adana Milletvekili Ahmet Zenbilci de Gazze'deki zulmün bir an önce bitirilmesinin önemli olduğuna değindi.

Saadet Partisi Hatay Milletvekili Necmettin Çalışkan, bugün herkesin Gazze için elinden geleni yapmak zorunda olduğunu belirterek, oradaki savaşı durdurmanın önem arz ettiğini vurguladı.
İHH İnsani Yardım Vakfı Genel Sekreteri Durmuş Aydın da Gazze'ye yardım etmeye devam edeceklerini belirterek şöyle konuştu:
""Şu gördüğünüz gemi dünyadaki Müslüman halkların dayanışma örneğidir. Biz kendi aramızda bu dayanışmayı sergilediğimiz, mücadelemizi devam ettirdiğimiz, küçük şeyleri bırakıp önemli konulara eğildiğimiz sürece Allah'ın rahmetiyle kardeşlerimizi bırakmayacağız. İHH olarak Gazze'deki ofisimiz ve çalışanlarımızla canhıraş şekilde çalışıyoruz. Sıcak yemek dağıtımlarımız Birleşmiş Milletlerin koordinasyonuyla devam ediyor.""

Kuveyt Hayır Kurumu Derneği Yönetim Kurulu Üyesi ve Acil Yardımlar Komisyon Başkanı Cemal El Nuri, Gazze'de yaşananları unutturmamak için bir arada olduklarını anlattı.
Gazze'de acı ve vahim durumların yaşandığına değinen Nuri, ""Onların ne hissettiği anlayamayacağız ancak bizim onları hatırlamamız ve aklımızdan çıkarmamız gerekiyor."" dedi.
Konuşmaların ardından katılımcılar edilen duanın ardından gemide incelemede bulundu.
Gemi hazırlıkların tamamlanmasının ardından Ürdün'e hareket edecek, oradan da yardım malzemeleri Gazze'ye ulaştırılacak."
https://www.aa.com.tr/tr/gundem/nevsehirde-minibus-ile-otomobilin-carpistigi-kazada-13-kisi-yaralandi/3296672,Nevşehir'de minibüs ile otomobilin çarpıştığı kazada 13 kişi yaralandı,Nevşehir'de düğüne gidenlerin bulunduğu minibüs ile otomobilin çarpışması sonucu 2'si ağır 13 kişi yaralandı.,"Afyonkarahisar'dan Kayseri'ye düğüne gidenlerin bulunduğu Cavit Karakuyu'nun kullandığı 03 SN 422 plakalı minibüs, Nevşehir-Avanos kara yolu Göreme Kavşağı'nda karşı şeride geçerek, Nurullah Uçman yönetimindeki 50 AED 856 plaka otomobille çarpıştı.
İhbar üzerine olay yerine sağlık, polis, itfaiye, Ulusal Medikal Kurtarma Ekibi (UMKE) ve İl Afet ve Acil Durum Müdürlüğü (AFAD) ekibi sevk edildi.

Çarpışmanın etkisiyle devrilen minibüste sıkışan bazı yaralılar ekiplerce çıkarıldı.
Yaralanan sürücüler ile araçlarda bulunan 11 kişi, kentteki hastanelere kaldırıldı.
Uçman ile yaralılardan birinin sağlık durumunun ağır olduğu öğrenildi."
https://www.aa.com.tr/tr/saglik/dso-kovid-19-vakalarinin-son-haftalarda-arttigi-konusunda-uyarida-bulundu/3296650,"DSÖ, Kovid-19 vakalarının son haftalarda arttığı konusunda uyarıda bulundu","DSÖ'nün Salgın ve Pandemi Hazırlığı ve Önleme Direktörü Kerkhove, Kovid-19 için pozitif testlerin yüzdesinin son birkaç haftadır arttığını, bölgeden bölgeye değişiklik göstermesine rağmen test pozitifliğinin yüzde 10'un üzerinde olduğunu söyledi.","Dünya Sağlık Örgütü'nün (DSÖ) Salgın ve Pandemi Hazırlığı ve Önleme Direktörü Maria Van Kerkhove, BM Cenevre Ofisi'nin haftalık basın toplantısında Kovid-19 salgınına ilişkin değerlendirmede bulundu.
Kovid-19'un dünya genelinde hala yaygın olduğunu belirten Kerkhove, ""84 ülkedeki gözetim sistemimizden gelen veriler, Kovid-19 için pozitif testlerin yüzdesinin son birkaç haftadır arttığını bildiriyor. Genel olarak, test pozitifliği yüzde 10'un üzerinde ancak bu bölgeye göre değişiyor. Avrupa'da pozitiflik yüzdesi yüzde 20'nin üzerinde."" dedi.
Kerkhove, Kovid-19'un dolaşımının şu anda bildirilenden çok daha fazla olduğunu ifade ederek, ""Bu önemli çünkü virüs evrimleşmeye ve değişmeye devam ediyor. Bu durum da hepimizi, tespitimizden veya aşılama dahil tıbbi müdahalelerimizden kaçabilecek potansiyel olarak daha şiddetli bir virüs riskiyle karşı karşıya bırakıyor."" diye konuştu.
Mevsimden bağımsız olarak son aylarda birçok ülkede Kovid-19 vakalarındaki artışlara dikkati çeken Kerkhove, Fransa'da düzenlenen Paris 2024 Olimpiyat Oyunları'nda yarışan en az 40 sporcunun da Kovid-19 test sonucunun pozitif olduğunu kaydetti.
Kerkhove, bu dalgalanmaların birçok ülkede hastane yatışlarında ve ölümlerde artışlara neden olduğunu vurgularken, ülkelerin Kovid-19 ile mücadele etmesi ve bunun uzun vadeli etkileriyle başa çıkmak için yatırım yapması gerektiğini vurguladı.
""Ülkelere, özellikle dolaşımdaki virüsleri karakterize etmek, hastaların erken tespiti ve klinik bakımı için temel stratejik hedeflere ulaşmak amacıyla çoklu yaklaşımlar kullanarak temel Kovid-19 gözetimini sürdürmelerini öneriyoruz."" ifadelerini kullanan Kerkhove, ülkelere, Kovid-19 ile ilgili hastaneye yatışlar, yoğun bakım kabulleri ve ölümler hakkında daha fazla raporlama yapmaya çağrısında bulundu.
Kerkhove, 2024'te 35 ülkenin Kovid-19'dan hastaneye yatışlar, 24 ülkenin yoğun bakım kabulleri ve 70 ülkenin de ölümler hakkında veri bildirdiğini kaydetti.
Özellikle risk grubundakilerin hatırlatma dozunu almaları gerektiğine vurgu yapan Kerkhove, ""Son iki yıldır aşılamada, özellikle en riskli gruplardan ikisi olan sağlık çalışanları ve 60 yaş üstü kişiler arasında endişe verici bir düşüş görüyoruz. Bu durumun acilen tersine çevrilmesi gerekiyor."" dedi."
https://www.aa.com.tr/tr/dunya/israilin-lubnanin-guneyine-duzenledigi-hava-saldirisinda-5-kisi-oldu/3296558,İsrail'in Lübnan'ın güneyine düzenlediği hava saldırısında 5 kişi öldü,"İsrail ordusunun Lübnan'ın güneyine düzenlediği hava saldırısında 5 kişinin öldüğü, 1 kişinin yaralandığı bildirildi.","Lübnan Sağlık Bakanlığı, İsrail saldırılarında yaşanan can kayıplarına ilişkin açıklama yayımladı.
Açıklamada, Lübnan'ın Mayfadun beldesindeki bir eve düzenlenen hava saldırısında 5 kişinin hayatını kaybettiği, Hiyam beldesine gerçekleştirilen saldırıda da 1 kişinin yaralandığı ifade edildi.
Ölü ve yaralıların kimliklerine ilişkin ise detay verilmedi.
Lübnan resmi ajansı NNA'da yer alan haberde de Mayfadun ve Hiyam'a savaş uçaklarıyla art arda saldırıların düzenlendiği ifade edildi.

Hizbullah da İsrail'e saldırılarına yönelik resmi Telegram hesabından açıklama yaptı.
Açıklamada, İsrail'in gasbettiği topraklarda yer alan yasa dışı Avivim yerleşim biriminin uygun silahlarla, Birket Rişe Askeri Üssü'nün de İran yapımı Burkan füzesiyle tam isabet vurulduğu kaydedildi.
İsrail'in kuzeyindeki Batı Celile bölgesi, sahil kentleri Akka ve Nehariya'da ""düşman hava unsuru"" saldırı alarmları çaldı.
Bölge sakinleri Akka ve Nehariya kentleri ortasında bir noktanın hedef alındığını ve patlama sesi duyulduğunu aktarırken, Hayfa kentinden dumanlar yükseldiği görüldü.
İsrail Hayom gazetesi, İHA'nın isabet ettiği noktanın bir askeri üs olduğunu aktardı. İsrail acil yardım servisi Kızıl Davud Yıldızı, şarapnel parçalarıyla biri ağır bir orta iki yaralı olduğunu bildirdi ancak yaralıların sivil ya da asker olduğuna ilişkin bilgi paylaşmadı.
Hizbullah, resmi Telegram hesabından yaptığı açıklamada, İsrail’in kuzeyindeki Akka’da yer alan Golani Tugayı Karargahı ve Şaraga Kışlası'ndaki Egoz Birimi 621'inci Karargah'ı kamikaze insanız hava aracı ile tam isabet hedef aldığını kaydetti.
İsrail ordusu da yaptığı açıklamada, Lübnan'ın güneyinde bir eve savaş uçaklarıyla düzenlenen saldırıda ""Hizbullah unsurlarının hedef alındığını"" savundu."
https://www.aa.com.tr/tr/dunya/israilin-305-gundur-saldirilarini-surdurdugu-gazzede-can-kaybi-39-bin-653e-cikti/3296494,İsrail'in 305 gündür saldırılarını sürdürdüğü Gazze'de can kaybı 39 bin 653'e çıktı,İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı son 24 saatte 30 artarak 39 bin 653'e yükseldi.,"Gazze'deki Filistin Sağlık Bakanlığından yapılan açıklamada, İsrail'in Gazze Şeridi'ne 305 gündür aralıksız devam eden saldırılarına ilişkin bilgi verildi.
Açıklamada, İsrail ordusunun son 24 saatte Gazze'nin çeşitli bölgelerine düzenlediği saldırılarda ""3 katliam"" gerçekleştirdiği, bu saldırılarda 30 Filistinlinin daha hayatını kaybettiği, 66 Filistinlinin yaralandığı belirtildi.
İsrail'in 7 Ekim'den bu yana Gazze Şeridi'ne düzenlediği saldırılarda yaşamını yitirenlerin sayısının 39 bin 653'e, yaralı sayısının da 91 bin 535'e yükseldiği kaydedildi.
Açıklamada ayrıca hâlâ enkaz altında ve yol kenarlarında ölülerin bulunduğu ancak İsrail güçlerinin engellemesi nedeniyle sağlık ekipleri ile sivil savunma görevlilerinin cenazelere ulaşamadığı yinelendi.

Gazze'nin orta kesimindeki Deyr el-Belah kentinde bulunan Aksa Şehitleri Hastanesi yetkililerinden alınan bilgiye göre, İsrail ordusunun El-Bureyc Mülteci Kampı'nın doğusuna düzenlediği saldırıda öldürülen Filistinli ""Nebbahin"" ailesinden 5 kişinin cenazesi ilk yardım ekiplerince hastaneye getirildi.
Söz konusu Filistinlilerin, kamptaki evlerini kontrol ettikten sonra geri döndükleri sırada yolda insansız hava aracından (İHA) atılan bombanın hedefi olduğu kaydedildi.
Görgü tanıkları, aynı saldırıda hayatını kaybeden 3 Filistinlinin cesedinin ise İsrail askerleri tarafından kaçırıldığını aktardı.
Gazze'nin güneyindeki Refah kentinin Suudi Mahallesi'ne düzenlenen İsrail saldırısında ölen 1 kişinin naaşı ise Han Yunus'taki Nasır Tıp Kompleksi'ne getirildi.
Öte yandan İsrail topçuları, Gazze Şeridi'nin orta kesimindeki El-Migraka, Deyr el-Belah, Bureyc Mülteci Kampı ve El-Megazi bölgesini yoğun şekilde bombaladı. Tarım arazileri ve Filistinlilere ait evler de İsrail askerlerince hedef alındı.
Gazze'nin güneyi ile kuzeyini ayıran Niytsarim kavşağında konuşlanan İsrail topçuları, Zehra kentinin batısındaki Reşid Caddesi ve Nusayrat Mülteci Kampı'nı yoğun şekilde bombaladı.
Han Yunus'un kuzeydoğusu ve Karara beldesindeki tarım alanları da İsrail topçuları, askeri araçları ve İHA'sının saldırılarına hedef oldu.
Beyt Lahiya'nın kuzeybatısındaki bölgeler, İsrail topçuları ve askeri araçlarının bombardımanlarıyla vuruldu.
Görgü tanıklarından alınan bilgiye göre, İsrail ordusu yoğun silah sesleri eşliğinde askeri araçlarla Nusayrat Mülteci Kampı'nın kuzeybatısındaki Zehra ve Esra kentlerine girdi.
Nusayrat Mülteci Kampı ve çevresindeki bölgelerde, İsrail'e ait ""Quadcopter"" insansız hava araçları yoğun uçuşlar gerçekleştirdi.
İsrail tanklarının bölgeye girmesinden hemen önce Nusayrat Mülteci Kampı'nın kuzeybatısındaki bölgeler, İsrail topçu birlikleri ve hücumbotlarıyla yoğun bombardımana tutuldu.
Filistin resmi ajansı WAFA’nın haberinde, Kudüs ile işgal altındaki Batı Şeria’nın Beytüllahim kenti arasındaki askeri kontrol noktasında Filistinli bir gencin, bıçaklı saldırı girişiminde bulunduğu iddiasıyla İsrail askerlerince ateş edilerek öldürüldüğü belirtildi.
Haberde, “Beytüllahim'e bağlı Beyt Cala beldesinin kuzeybatısındaki tünel kontrol noktasında, bıçaklı saldırı gerçekleştirdiği iddia edilen bir genç, işgal askerlerinin mermileriyle şehit edildi.” ifadelerine yer verildi.
Öte yandan, İsrail polisinden yapılan yazılı açıklamada, “Kudüs kenti çevresindeki tünel kontrol noktasında bir bıçaklı saldırı düzenlendiği ihbarı alındı.” ifadeleri kullanıldı.
Açıklamada, saldırıda, kontrol noktasındaki bir kadın askerin yaralandığına dikkat çekilerek, saldırganın “etkisiz hale getirildiği” vurgulandı.
Filistin Sağlık Bakanlığından yapılan yazılı açıklamada, İsrail ordusuna bağlı Sivil İşler İdaresinin aktardığı bilgiye göre, Cenin kentine bağlı Kefer Kud beldesinde 2 Filistinlinin öldürüldüğü ifade edildi.
Öldürülen Filistinlilerin Velid Cemal Hüseyin (33) ve Hızır Hüseyin Ebu Kutna (33) olduğu bilgisi verilirken söz konusu saldırıda 3 Filistinlinin de ağır yaralandığı kaydedildi.
İsrail güçlerinin, işgal altındaki Batı Şeria'da en az 16 Filistinliyi gözaltına aldığı bildirildi.
Filistin Esirler Cemiyeti ile Filistin Kurtuluş Örgütüne bağlı Esirler ve Serbest Bırakılanlar Heyetinden İsrail güçlerinin işgal altındaki Batı Şeria’da geceden bu yana yaptığı baskınlar ve gözaltılarla ilgili açıklama yapıldı.
Açıklamada, İsrail güçlerinin El Halil, Beytüllahim, Cenin, Tubas, Ramallah, Kalkilya ve Nablus kentlerine baskın yaptığı belirtilirken baskınlarda en az 16 Filistinlinin gözaltına alındığı aktarıldı.
Açıklamada, ""7 Ekim 2023’ten bu yana gözaltına alınan Filistinlilerin sayısı 9 bin 970’e yükseldi."" ifadeleri kullanıldı."
https://www.aa.com.tr/tr/ekonomi/insaat-malzemesi-sanayi-uretimi-mayista-yuzde-2-5-buyudu/3296492,"İnşaat malzemesi sanayi üretimi mayısta yüzde 2,5 büyüdü","Türkiye'nin inşaat malzemesi sanayi üretimi bu yılın mayıs ayında geçen yılın mayıs ayına oranla yüzde 2,5 büyüme kaydetti.","Türkiye İnşaat Malzemesi Sanayicileri Derneği (Türkiye İMSAD) tarafından her ay hazırlanan Aylık Sektör Raporu'nun temmuz sonuçları açıklandı.
Türkiye’nin inşaat malzemesi ihracatında çok sayıda pazarın yer aldığı belirtilen rapora göre, Avrupa ülkelerinin en önemli pazarlar içinde olduğu ifade edildi.
Raporda, Avrupa pazarındaki inşaat sektörü gelişmelerinin, Türkiye’nin inşaat malzemesi ihracatında belirleyici olacağının altı çizilirken, Avrupa’da inşaat sektörünün 2023 yılında yavaşlamaya başladığına, 2024 yılında ise daralma sürecine girdiğine vurgu yapıldı.
Uygulanan sıkı para politikası ile Rusya-Ukrayna Savaşı'nın yarattığı baskılar inşaat sektöründe daralmaya neden oldu. AB’nin 2022 başından itibaren yeşil dönüşüm için ülkelere aktardığı kaynaklar, inşaat sektörlerinde destekleyici bir unsur olarak öne çıktı. Ancak özellikle 2024 yılında konut ve konut dışı bina inşaatı sayılarındaki daralmanın inşaat harcamalarının azalmasına neden olduğunun da altı çizildi.
Avrupa’nın en büyük inşaat pazarı olan ve genel ekonomide de bir küçülme yaşayan Almanya’da, inşaat harcamaları 2023 yılından sonra, 2024 yılında da daralmaya devam etti.
İspanya ve İtalya’nın inşaat harcamaları, 2023 yılını büyüme ile kapatırken her iki ülkede de inşaat harcamaları 2024 yılında küçülme gösterdi. Bu ülkelerin yanı sıra Fransa inşaat sektörü de 2024 yılında daralmaya başlarken, Hollanda inşaat harcamaları da 2023 yılı son çeyreğinden itibaren daralma yaşadı.
Polonya inşaat harcamaları, 2023 yılında önemli bir büyüme gösterirken 2024 yılında sert bir daralma yaşandı. Çek Cumhuriyeti’nde inşaat harcamaları son bir yıldır azalırken, Danimarka’da ise yavaşladı.
İsveç ve Finlandiya’da inşaat harcamaları azalırken, Belçika ve Romanya’da ise dalgalanma gösterdi. Ayrıca raporda, Avrupa’da inşaat harcamalarının zayıf kalmaya devam edeceği belirtildi.
Rapora göre, 2020 yılından itibaren yurt dışı müteahhitlik işlerinde dalgalanmalar yaşandı. 2020 yılında salgın nedeniyle işlerde önemli bir gerileme olurken, 2021 yılında toparlanma yaşandı.
2022 yılı başında Rusya-Ukrayna Savaşı'nın etkileri ile işler yeniden yavaşlama gösterdi. 2023 yılı ilk yarısında jeopolitik gerginliklere rağmen 8,12 milyar dolar tutarında 112 proje üstlenildi. 2024 yılının ilk yarısında ise yurt dışında 7,57 milyar dolar tutarında 82 proje alındı.
Yerel seçimler sonrası nisan-haziran döneminde 9,5 puan ile önemli bir artış gösteren mevcut inşaat işleri seviyesi temmuz ayında 2,1 puan azaldı. Mevcut işler seviyesinde bundan sonraki gelişmeleri, mevsimselliğin yanı sıra ekonomi politikası uygulamaları ile deprem bölgesi ve kentsel dönüşüm faaliyetleri belirleyecek.
Nisan ve mayıs aylarında çok sınırlı artış gösteren yeni inşaat siparişleri endeksi, haziran ayından sonra temmuz ayında da 0,8 puan geriledi. Böylece, üçüncü çeyreğin başında yeni alınan siparişler durağan seyretti.
Yerel seçimler sonrası, yeni inşaat siparişleri için öncelikle ekonomi politikası uygulamaları ile etkilerinin belirleyici olacağı belirtilirken mevsimsellik ile inşaat sektöründe yüksek sezona girilmiş olmakla birlikte, yeni alınan iş siparişleri beklentilerin altında kaldı. Yeni siparişlerde toparlanmanın zaman alacağı belirtildi.
Raporda, inşaat sektörü ve inşaat malzemesi sanayi için konut piyasasındaki en önemli göstergenin yeni konut satışları olduğuna vurgu yapıldı.
Türkiye’nin kentsel dönüşüm dahil yıllık 750 bin adet yeni konuta ihtiyaç duyduğu belirtilen raporda, yeni konut satışlarının salgın yaşanan 2020 yılından sonra azaldığı ve son iki yılda da durağanlaştığı aktarıldı.
2020 yılının ilk yarısında salgın döneminde verilen kredi destekleri ile yeni konut satışları sıçrama gösterirken, 2021 yılında yeni konut satışlarında normalleşme yaşandı.
2022 yılında faizlerdeki düşüşler ile yeni konut satışları yeniden hareketlenirken, 2023 ve 2024 yıllarının ilk yarısında ise yeni konut satışları zayıfladı ve durağanlaştı. 2024 yılı ilk yarısında, sıkı para politikası ve yüksek faizler satışlarda sınırlayıcı etki gösterdi.
İnşaat malzemesi sanayi üretimi bu yılın mayıs ayında, 2023 yılı mayıs ayına göre yüzde 2,5 artış kaydetti. Nisan ayında üretim yüzde 0,4 azalma gösterdi ve çalışma gün sayısının normale dönmesiyle yeniden yükseliş görüldü.
2024 yılının mayıs ayında da alt sektörler itibariyle farklı üretim gelişmeleri yaşanmaya devam etti. Bu yılın ocak-mayıs döneminde 13 alt sektörde üretim geçen yılın aynı dönemine göre artarken, 9 alt sektörde ise azaldı.
İlk beş ayda hazır beton üretimi yüzde 22,0 ve inşaat camları üretimi yüzde 20,5 arttı. Çimento üretimi yüzde 18,3 ve demir çelik çubuk ve profil üretimi de yüzde 16,2 büyüme gösterdi. Demir çelikten inşaat ürünleri üretiminde de yüzde 17,7 artış yaşandı.
Öte yandan seramik ürünleri, 2024 yılındaki üretim düşüşünü sürdürdü. İlk beş ayda seramik kaplama malzemeleri üretimi yüzde 20,1 ve seramik sağlık gereçleri üretimi yüzde 22,8 azaldı.
Metal yapı ve yapı parçaları üretimi yüzde 23,7, demir çelik radyatör üretimi yüzde 13,4 ve birleştirilmiş parke ve yer döşemeleri üretimi de yüzde 16,7 düşüş kaydetti."
https://www.aa.com.tr/tr/saglik/uzmanindan-kalp-hastalarina-kan-akiskanligi-ve-vazospazm-uyarisi/3296490,"Uzmanından kalp hastalarına ""kan akışkanlığı ve vazospazm"" uyarısı","Prof. Dr. Merih Kutlu, yazın sıcakla birlikte vücuttan sıvı, mineral ve tuz kaybı olduğunu belirterek, ""Bu da kanın akışkanlığını azaltarak, pıhtılaşmaya meyli artırıyor."" dedi.","Karadeniz Teknik Üniversitesi (KTÜ) Farabi Hastanesi Kardiyoloji Ana Bilim Dalı Başkanı Prof. Dr. Merih Kutlu, AA muhabirine, kalp hastalıklarının dünyada ve Türkiye'de hayatı tehdit eden en önemli sağlık sorunu olduğunu söyledi.
Dünya Sağlık Örgütü verilerine göre, dünyada yılda yaklaşık 18 milyon kişinin kalp hastalıklarına bağlı nedenlerle hayatını kaybettiğini ifade eden Kutlu, bu oranın her geçen yıl arttığına dikkati çekti.
Kutlu, sıcaklığın ve nemin arttığı bugünlerin kalp hastaları için daha büyük risk oluşturduğunu vurgulayarak, ""Nem, havanın hissedilen sıcaklığını arttıran bir faktör. Bu nedenle sadece sıcaklık değil, nem de çok büyük bir önem arz ediyor ki bölgemizde de nem çok yüksek. Bu nedenle de kalp hastalarının yaz aylarında sıcak ve nemli havalarda çok daha dikkatli olması gerekiyor."" diye konuştu.

Prof. Dr. Kutlu, vücuttaki doğal klima sisteminin, dış ortam sıcaklıklarına karşı vücudun ısısını sabit tutmaya çalıştığını anlattı.
Burada da en önemli faktörün cildin kan dolaşımı olduğuna işaret eden Kutlu, şu değerlendirmede bulundu:
""Bu doğal klima sistemi nasıl görev yapıyor? Soğukta cilt damarları büzüşerek vücut ısısının düşmesini önlemeye çalışırken, tam tersi sıcakta bu kan damarları genişleyerek, vücuttan terlemeyle ısı kaybını artırıyor. Bunu yaparken de kalp cilde daha çok kan gönderiyor, bu durumda beyin ve böbrek gibi organların kanlanması azalabiliyor. Bu durum sağlıklı insanlarda herhangi bir sorun yaratmazken, kalp hastalarında risk artışına neden oluyor.""
Kutlu, bu mevsimde kalp krizi riskinin artırdığına dikkati çekerek, şöyle devam etti:
""Yaz aylarında sıcakla birlikte vücuttan sıvı, mineral ve tuz kaybı oluyor. Bu da kanın akışkanlığını azaltarak, pıhtılaşmaya meyli artırıyor. Ayrıca böbrek kan akımının azalması ile böbrek üstü bezlerinden salgılanan bazı hormonlar hem kan basıncını arttırarak hem de kalp damarlarında vazospazm dediğimiz büzüşmelere neden olarak kalp krizi riskini de beraberinde getirebiliyor.""
Sıcağın kalp yetmezliği riskini de artırdığını belirten Kutlu, ""Kalp cilde daha çok kan göndermek için daha fazla çalıştığında, zaten temelde fonksiyonları bozuk olan kalp, bu durumdan daha çok etkileniyor ve bunun sonucunda da kalp yetmezliği hastalarında risk artıyor."" dedi.
Kutlu, kalp hastalarının yazın bol su içmeye özen göstermeleri gerektiğini vurgulayarak, ""Kalp hastaları ortalama 2-2,5 litre su tüketmeli, su içmek için susamayı beklememelidir. Alkol tüketimine çok dikkat etmeleri lazım. Güneş yani sıcak alkolle iyi geçinemez ve kalp hastaları için risk oluşturur."" diye konuştu.
Kalp hastalarının güneşin tepeden vurduğu 11.00-16.00 saatleri arasında dışarı çıkmamasının önemli olduğunu dile getiren Kutlu, şunları kaydetti:
""Kalp hastalarına sıcak, nemli ve güneşli havalarda şapka, gözlük ya da şemsiye kullanmalarını, bol, açık renkli, pamuklu ya da merserize kıyafetler giymelerini öneriyorum. Ayrıca soda ve maden suyu tüketiminde dikkatli olmaları gerekiyor. Çünkü soda ya da maden suyu, içinde tuzu barındırıyor ve bu tuz eğer kontrolsüz tüketim olursa tansiyon yüksekliklerine neden olabiliyor. Ağır yemeklerden, kızartmalardan, yağlı gıdalardan, sucuk, salam ya da fast food tarzı gıdalardan uzak durulması çok önemli. Meyve, sebze ağırlıklı beslenmeye ağırlık verilmesini tavsiye ediyorum.""
Prof. Dr. Kutlu, kalp hastalarına kumsalda güneşlenmemeleri önerisinde de bulunarak, ""Denize girdiklerinde açığa doğru değil, denize paralel olarak yüzmelerinin çok önemli olduğunu düşünüyorum. Çünkü bu durum kalp krizi geçirdiğinde diğer insanların müdahale edebilmesini ve hasta hayatının kurtarılma şansını artırıyor."" ifadesini kullandı.
Klimalı ortamların riskine işaret eden Kutlu, ""Kalp hastalarının sıcaktan birden ısının çok düşük olduğu klimalı ortamlara girmemeleri ya da klimanın karşısında direkt olarak bulunmamaları önemli. Sıcaktan soğuğa geçme, kalp damarlarında büzüşmeye neden olarak, kalp krizi riskini artırabiliyor."" dedi.
Kutlu, kalp yetmezliği hastalarına idrar söktürücü ilaçlar verildiğini belirterek, şu değerlendirmede bulundu:
""Sıcakta vücut terlemeyle sıvı kaybettiği için idrar söktürücü ilaçlar hastanın durumunu bozabilir. Bu durumda hekimlerinden mutlaka destek alarak ilaçlarının dozlarının yeniden ayarlanması gerekebilir. Tansiyon ilacı kullanan hastaların mutlaka hekimleriyle irtibat halinde olmalarını öneriyorum. Özellikle koroner arter hastaları dış ortam çok sıcakken birden soğuk havuz ya da denize girmemeli, egzersiz yapacakları zaman sabah ya da akşam saatlerini tercih etmeliler. Tok karnına olmasınlar. Güneşin tepeden vurduğu saatlerde dışarıya çıkmasınlar ve tatile çıkmadan mutlaka hekim kontrolünü yaptırsınlar."""
https://www.aa.com.tr/tr/yasam/torunuyla-katildigi-kursta-70-yasinda-kuran-okumayi-ogrendi/3296467,Torunuyla katıldığı kursta 70 yaşında Kur'an okumayı öğrendi,"Kilis'te, 70 yaşındaki emekli öğretmen Zöhre Kavuşturan Kur'an-ı Kerim öğrenmenin mutluluğunu yaşıyor.","Türkiye Gençlik Vakfı'nın (TÜGVA) yetişkinler için açtığı kursa giden Kavuşturan, yaklaşık 8 ayda Kur'an-ı Kerim okumayı öğrendi.
Zöhre Kavuşturan, AA muhabirine, mesleği gereği zaman bulamadığı için Kur'an-ı Kerim'i öğrenme fırsatının olmadığını söyledi.
Yaklaşık 8 aydır kursa gittiğini belirten Kavuşturan, ""Allah nasip etti kursa geldim. Çok şükür öğrendim. Kur'an-ı Kerim eve bereket, insanlara huzur, sağlık ve sıhhat veriyor."" dedi.

Öğrenmenin yaşı olmadığını ifade eden Kavuşturan, insanın her yaşta her şeyi öğrenebileceğini anlattı.
Kurs merkezine koşa koşa geldiğini vurgulayan Kavuşturan, ""Kursun en yaşlı öğrencisi benim. En genç öğrencisi ise torunum Aysel Naz. Torunum benim kursa geldiğimi görünce kendisi de Kur'an-ı Kerim öğrenmek istedi ve birlikte buraya gelerek birlikte öğreniyoruz."" dedi.
İnsanların emekliye ayrılmasının yeni şeyleri öğrenmesine engel olmaması gerektiğini dile getiren Kavuşturan, ""İnsanlar emekli olunca 'benim işim bitti' diyor. Ancak ben yaşlanmayı kabul etmiyorum. Yaşımı yaşarım ancak her yaşın bir güzelliği var. Yaşlanmak insanların yeni şeyler öğrenmesini engellememeli."" diye konuştu.
Zöhre Kavuşturan'ın 9 yaşındaki torunu Aysel Naz Urfalıoğlu da anneannesinin Kur'an öğrendiğini gördüğünü ve kendisinin de öğrenmek istediğini söyledi.

Urfalıoğlu, kursa katılarak anneannesi ile Kur'an öğrenmenin kendisini mutlu ettiğini belirtti.
Hem yaz tatilini değerlendirdiğini hem de yeni şeyler öğrendiğini aktaran Urfalıoğlu, ""Anneannem ve hocalarım bana da Kur'an öğretiyorlar. Anneannemle birlikte öğrenmek bana güven veriyor."" ifadesini kullandı.
TÜGVA Kilis İl Temsilcisi Ahmet Cihat Aktı da Zöhre teyzenin azmederek 70 yaşından sonra Kur'an-ı öğrenmesinin kendilerini duygulandırdığını söyledi.
TÜGVA olarak kurslar açtıklarını, kurslarda çeşitli sosyal ve kültürel eğitimler verdiklerini anlatan Aktı, ""Zöhre teyzemiz geçtiğimiz aylarda bize başvurarak Kur'an-ı Kerim öğrenmek istediğini söyledi. Tabi kendisini kursumuza kabul ettik. Teyzemiz çalıştı, çabaladı hocalarımızın da yardımıyla Kur'an-ı Kerim okumayı 70 yaşından sonra öğrendi. Bu bizi mutlu etti ve yaptığımız çalışmaların amacına ulaştığını gördük."" diye konuşu."
https://www.aa.com.tr/tr/dunya/gazzede-cocuklari-bekleyen-yeni-olumcul-tehlike-hepatit/3296427,Gazze'de çocukları bekleyen yeni ölümcül tehlike: Hepatit,"İsrail'in yoğun saldırılarını sürdürdüğü Gazze'de evlerini terk ederek çadırlarda ve barınma merkezlerinde yaşamak zorunda kalan Filistinliler, bir yandan bombalara hedef olmamaya çalışırken bir yandan da salgın hastalıklarla mücadele ediyor.","İsrail'in 7 Ekim 2023'ten bu yana yoğun saldırılarını sürdürdüğü Gazze'de evlerini terk ederek çadırlarda ve barınma merkezlerinde yaşamak zorunda kalan Filistinliler, bir yandan bombalara hedef olmamaya çalışırken bir yandan da sokaklarda biriken çöpler ve atık suların neden olduğu salgın hastalıklarla mücadele ediyor.
Kanalizasyon sisteminin tahrip edilmesi, atık toplama araçlarının saldırılarda zarar görmesi, barınma merkezlerindeki aşırı kalabalık, ortak tuvalet kullanımı, yetersiz beslenme ve bağışıklık sistemlerinin zayıflaması gibi nedenler viral hastalıkların Gazze'de anormal bir hızla yayılmasına yol açıyor.
&lt;br class=""k-br"" /&gt;
Bunların en yaygın ve tıbbi imkansızlıklar nedeniyle en ölümcül olanlarının başında ise Hepatit vakaları geliyor.
Gazze Şeridi’nin güneyindeki Han Yunus kentinde bulunan Nasır Hastanesi'nde çok sayıda çocuk Hepatit teşhisiyle tedavi görüyor.
Hastanenin Çocuk Hastalıkları ve Doğum Bölümü Başkanı Ahmed Ferrar, AA muhabirine yaptığı açıklamada, son dönemde tüm dünyada en yüksek Hepatit A vakalarının Gazze'de kaydedildiğini söyledi.
Gazze'de binlerce Hepatit hastası olduğunun tahmin edildiğini kaydeden Ferrar, bunlardan bir kısmının sağlık kuruluşları ile devlet hastanelerine müracaat ettiğini ancak bazılarının ulaşım imkanlarının kısıtlı olması nedeniyle hastanelere gidemediğini aktardı.
Hepatit'te karın ağrısı, ishal, koyu renkli idrar gibi belirtiler görüldüğüne işaret eden Ferrar, ""Ancak bazı durumlarda vakalar fulminan Hepatit (karaciğer yetmezliği) safhasına geçebiliyor. Çocuk, fulminan Hepatit safhasına geçmişse durumu kötüleşir ve neredeyse ölümü kesinleşmiş olur. Karaciğer yetmezliği, Hepatit A'nın tehlikeli bir komplikasyonu ve sonucudur."" dedi.
Hepatit'in Sağlık Bakanlığının karşılaştığı en büyük meydan okumalardan olduğunu ifade eden Ferrar, ""Haftada 2-3 hastamız fulminan Hepatit safhasına giriyor. Bunların bazılarında Hepatik ensefalopati (karaciğer hastalıkları nedeniyle oluşan beyin hasarı) ya da karaciğer yetmezliği baş gösteriyor ve yüzde 70'i ölümle sonuçlanıyor. Yani fulminan Hepatit safhasına giren 3 vakadan 2'si ölümle sonuçlanıyor."" diye konuştu.
Ferrar, dünyada bu hastalığın aşısı olduğunu, komşu ülkelerin çoğunda bu aşıların yapıldığını ancak Gazze'de aşı bulunmadığını dile getirdi.
Hastanede tedavi gören çocuklardan birinin geldiği noktayla ilgili bilgi veren Ferrar, şu ifadeleri kullandı:
""Mesela arkamdaki bu çocuk çok çalışkan başarılı bir öğrenciydi. Okul birincisiydi, derslerinde çok başarılıydı, düşünsel ve zihinsel becerileri çok yüksekti. Şu an ise komada. İstem dışı hareketlerde bulunuyor. Karaciğerinde biriken toksinler nedeniyle beyni şu an durmuş durumda. Karaciğer yetmezliği olduğu için bu toksinler sinir hücrelerini etkiliyor ve bu istem dışı hareketlere neden oluyor.""
Hastalığın önüne geçilmesi için yapılması gerekenlere de değinen Ferrar, öncelikle savaşın sona ermesi, sınır kapılarının açılması ve sabun, şampuan, temizlik malzemeleri gibi dezenfektanların Gazze'ye girişine izin verilmesi gerektiğini söyledi.
Ferrar, ""Kanalizasyon sistemi tamamen çökmüş durumda. Yakıt yok, elektrik yok, atık sular yeraltı sularına karışıyor bu da içme ve kullanma sularının kirlenmesine neden oluyor. O nedenle, bu viral hastalıkların önüne geçmek için yapılacak ilk iş saldırıların durdurulmasıdır."" şeklinde konuştu.
Ferrar, bunun yanı sıra çocukların sebze, meyve, et ve tavuk gibi gıdalara erişiminin sağlanması gerektiğini, bütün bunlar yerine getirilirse hastalığın yayılmasının önüne geçilebileceğini sözlerine ekledi.
Hastanede tedavi gören çocuklardan Ranin'in annesi Zine Tabasi, ""Çadırda kalıyoruz, atık sular her yerde, temiz su ve yiyecek yok. Atık suların içine girip çıkıyoruz."" diyerek yaşadıkları ortamın kızının hastalanmasına neden olduğunu ifade etti.
Kızının ilk önce ateşinin çıktığını sonra da renginin sarardığını belirten Filistinli anne, doktorların söylediğine göre kızının karaciğerinde iltihaplanma ve büyüme olduğunu söyledi.
Filistin Sağlık Bakanı Macid Avni Muhammed Ebu Ramazan, 4 Ağustos'ta düzenlediği basın toplantısında, Gazze'de insani ve çevresel felaketlerin yanı sıra büyük bir salgının eşiğinde olduklarını kaydetmişti.
Gazze'de görülen salgın hastalıklara ilişkin bilgi veren Ebu Ramazan, ""İsrail'in saldırılarından önceki yıl Gazze'nin tamamında sadece 85 Hepatit vakası görülürken bu sayı şu an 100 bini aştı."" demişti."
https://www.aa.com.tr/tr/yasam/diyarbakirda-devlet-yurtlarinda-misafir-edilen-emekliler-kentin-tarihi-mekanlarini-geziyor/3296416,Diyarbakır'da devlet yurtlarında misafir edilen emekliler kentin tarihi mekanlarını geziyor,"Diyarbakır'da Gençlik ve Spor Bakanlığına bağlı yurtlarda misafir edilen emekliler, kentin tarihi ve turistik mekanlarını geziyor.","Cumhurbaşkanı Recep Tayyip Erdoğan'ın 2024'ü ""Emekliler Yılı"" ilan etmesinin ardından, Çalışma ve Sosyal Güvenlik Bakanlığı ile Gençlik ve Spor Bakanlığı arasında imzalanan protokol ile yurtların kapıları, 15 Temmuz itibarıyla emeklilere açıldı.
Bu kapsamda tatil için Ankara, Aydın, Eskişehir, Kahramanmaraş ve İstanbul gibi illerden zaman zaman 40 dereceyi aşan kavurucu sıcağa rağmen medeniyetler kenti Diyarbakır'a aileleriyle birlikte gelen emekliler, Diyarbakır İyaz Bin Ganem Öğrenci Yurdu'nda misafir ediliyor.
Yurtta görevlendirilen İl Sağlık Müdürlüğü bünyesindeki ekipler, ihtiyaç durumunda emeklilere sağlık hizmeti de sunuyor.

Emekliler, Gençlik ve Spor İl Müdürlüğü ile SGK İl Müdürlüğünce sağlanan imkanlarla UNESCO Dünya Mirası Listesi'ndeki tarihi surlar, İçkale Müze kompleksi, İslam aleminin 5. Harem-i Şerif'i kabul edilen Ulu Cami, Ongözlü Köprü, Hasanpaşa Hanı gibi tarihi ve kültürel mekanları ziyaret ediyor.
Kahramanmaraş'ın Elbistan ilçesinden gelen Lütfiye Çanacık, AA muhabirine, ""Emekliler Yılı"" kapsamında yurtların ücretsiz tahsis edilmesinin emekliler için memnuniyet verici bir fırsat olduğunu söyledi.
Projenin uygulanmasında emeği geçenlere teşekkür eden Çanacık, şunları söyledi:
""Projeyi gazetede okuyunca hemen e-Devlet üzerinden başvuru yaptım. Diyarbakır'daki değişimi, gelişimi muhteşem buldum. Tarihe merakım vardı, surlara çıktım, gezdim. Çok güzel camilerimiz var, müzelerimiz var. Gezmeye devam edeceğim. Devletimizin bize sunduğu bu imkanla, görmek istediğimiz yerlere gelebilmemiz memnuniyet verici. Bu proje emeklilerin yüzünü güldürdü. Yurtlarda kalmak emekliler için bulunmaz bir fırsat.""

Aydın'dan gelen Emine Akgündüz ise projeyi duyunca heyecanla başvuru yaptığını anlattı.
Diyarbakır'da çok güzel karşılandıklarını, güzel bir yurtta kaldıklarını ifade eden Akgündüz, ""Aydın'dan buraya gelmemize değdi. Çok güzel bir şehir. Gezdik ve gezmeye devam edeceğiz. Doğu'yu böyle güzel görmek hoşumuza gitti. Bu projeyi düşünenden Allah razı olsun. Ulu Cami'ye gittik, Dört Ayaklı Minare'ye, çarşıya gittik. Aydın'daki arkadaşlardan telefonlar geliyor, 'Keşke biz de gelseydik.' diyorlar. Tüm emeklilere tavsiye ediyorum."" diye konuştu.
Gençlik ve Spor İl Müdür Yardımcısı Turgay Sayın da Cumhurbaşkanı Recep Tayyip Erdoğan'ın 2024'ü ""Emekliler Yılı"" ilan etmesinin ardından, Diyarbakır'daki İyaz Bin Ganem Öğrenci Yurdu'nun emeklilere ücretsiz tahsis edildiğini söyledi.
Gençlik ve Spor, Sağlık ile Sosyal Güvenlik İl müdürlüklerinin iş birliğinde Diyarbakır'a gelen emeklileri en iyi şekilde ağırladıklarını belirten Sayın, şunları kaydetti:
""Emeklilerimizi, 15 Temmuz ila 16 Ağustos arasında misafir edeceğiz. Diyarbakır'ımız sıcak ama gönlümüz de sıcak. Bütün emeklilerimizi en iyi şekilde ağırlamak için elimizden gelen tüm gayreti gösteriyoruz. Diyarbakır 10 bin yıllık kültür ve medeniyet merkezi. Diyarbakır'a gelen ve gelecek olan emeklilerimizi Sosyal Güvenlik Kurumu tarafından görevlendirilen rehberler eşliğinde gezdirip tanıtıyoruz. Her daim emeklilerimizin emrindeyiz. Yeter ki onlar burada mutlu olsun. Emeklilerimiz bizim için çok kıymetli, onları bekliyoruz."""
https://www.aa.com.tr/tr/ekonomi/tcmb-temmuz-ayi-fiyat-gelismeleri-raporunu-yayimladi/3296407,TCMB Temmuz Ayı Fiyat Gelişmeleri Raporu'nu yayımladı,"Türkiye Cumhuriyet Merkez Bankası (TCMB), temmuzda yıllık enflasyonun yüksek bazın da etkisiyle tüm ana gruplarda düşüş sergilediğini bildirdi.","TCMB Temmuz Ayı Fiyat Gelişmeleri Raporu'na göre, aylık fiyat artışı önceki aya kıyasla güçlenirken, söz konusu gelişmede maktu vergi güncellemeleri ile yönetilen ve yönlendirilen kalemlerdeki fiyat artışlarının etkisi belirgin oldu.
Yıllık enflasyon, yüksek bazın da etkisiyle tüm ana gruplarda düşüş sergiledi.
Nitekim, enerji grubu, mesken elektrik tarifelerinde yapılan artış ile akaryakıt ve tüp gazdaki otomatik vergi düzenlemesini takiben yüksek fiyat artışıyla temmuz ayında öne çıktı.
Gıda grubunda aylık enflasyon yataya yakın seyrederken, mevsimsel ortalamalarının üzerinde artış sergileyen taze meyve ve sebze fiyatları daha olumlu bir görünümün önüne geçti.
Hizmet grubunda aylık fiyat artışı güçlü seyrini korurken, alt gruplar genelinde fiyat artışlarının yükseldiği izlendi.
Diğer taraftan, temel mal enflasyonu düşük seyretmeye devam etti. Kur ve iç talep gelişmelerini takiben dayanıklı mal fiyatları ılımlı bir şekilde yükseldi, mobilya fiyatlarındaki gerileme dikkati çekti.
Aylık üretici enflasyonu enerji grubu kaynaklı olarak artarken, yıllık üretici enflasyonu yüksek baz etkisiyle önemli ölçüde geriledi. Bu görünüm altında, mevsimsellikten arındırılmış verilerle B ve C göstergelerinin aylık artış oranları önceki aya kıyasla sınırlı bir şekilde yükselirken ikinci çeyrek ortalamasının altında kaldı ve çekirdek göstergelerin yıllık enflasyonları geriledi.
B endeksinin yıllık değişim oranı 10,09 puan azalarak yüzde 60,31 oldu, C endeksinin yıllık değişim oranı 11,18 puan düşüşle yüzde 60,23 olarak gerçekleşti.
Yıllık tüketici enflasyonuna katkılar incelendiğinde; temel mal, hizmet, gıda, alkol-tütün-altın ve enerji gruplarının katkıları bir önceki aya kıyasla sırasıyla 3,65, 2,88, 2,75, 0,35 ve 0,19 puan azaldı.
Mevsimsellikten arındırılmış verilerde, TÜFE ile B ve C göstergelerinin aylık artışları bir önceki aya kıyasla yükseldi. Fiyat artışları, B endeksini oluşturan gruplardan işlenmiş gıdada düşerken, diğerlerinde yükseldi.
Hizmetlerde aylık fiyat artışındaki yüksek seyrini korudu.Temel mal enflasyonu düşük seyretmeye devam etti. Hizmet fiyatları temmuz ayında yüzde 4,39 artarken, grup yıllık enflasyonu 9,64 puan gerileyerek yüzde 85,63 oldu.
Yıllık enflasyon haberleşme hizmetlerinde yükselirken, diğer alt gruplarda geriledi. Aylık enflasyon kira, haberleşme ve ulaştırma başta olmak üzere alt gruplar genelinde güçlendi.
Kira alt grubunda aylık artış, sözleşme yenileme oranının temmuz ayında artmasının da etkisiyle yüzde 7,04’e yükseldi, yıllık enflasyon yüzde 122,33 olarak gerçekleşti.
Haberleşme hizmetleri fiyatları telefon ve internet hizmetleri kaynaklı yüzde 5,46 arttı. Ulaştırma hizmetleri fiyatlarındaki yukarı yönlü seyirde akaryakıt fiyatlarındaki artışı takiben şehir içi ve kara yoluyla şehirlerarası yolcu taşıma ücretleri etkili oldu.
Lokanta-otel alt grubu aylık enflasyonu (yüzde 3,33) bir önceki aya kıyasla sınırlı bir oranda artarken, bu gelişmede yemek hizmetleri öne çıktı ve otel fiyatlarında da yükseliş gözlendi.
Diğer hizmetler alt grubunda, sigorta ve sağlık hizmetleri görece yüksek fiyat artışıyla dikkati çekerken, paket turlarda bir miktar fiyat düşüşü izlendi.
Temmuz ayında, temel mal grubu yıllık enflasyonu 12,37 puanlık düşüşle yüzde 38,25’e indi. Yıllık enflasyon, dayanıklı mallarda (altın hariç) daha belirgin olmak üzere tüm alt gruplarda düştü.
Ayrıca mevsimsellikten arındırılmış veriler, temel mal enflasyonunda ılımlı seyrin sürdüğüne işaret ediyor.
Dayanıklı mal (altın hariç) fiyatları döviz kuru ve iç talepteki görünümün yansımalarıyla sınırlı bir aylık artış (yüzde 0,62) kaydetti, yıllık enflasyon 15,50 puan düşüşle yüzde 31,39 olarak gerçekleşti.
Fiyatlar beyaz eşyada yüzde 1,99, diğer elektrikli ve elektriksiz ev aletlerinde yüzde 0,60 ve otomobilde yüzde 0,88 artarken, mobilyada yüzde eksi 1,82 geriledi.
Giyim ve ayakkabı fiyatları indirim sezonunun etkisiyle yüzde 2,74 gerilerken, yıllık enflasyon 8,16 puan azalarak yüzde 38,71 oldu. Diğer temel mallar alt grubu fiyat artışı ise yüzde 2,34 ile geçen aylara kıyasla bir miktar yükseldi.
Enerji fiyatları temmuz ayında yüzde 10 artarken grup yıllık enflasyonu 4,47 puan düşerek yüzde 80,11 olarak gerçekleşti. Meskenlerde elektrik fiyat artış oranı yüzde 38 oldu.
TL cinsi uluslararası enerji fiyatlarındaki gelişmeler yanında ÖTV ayarlaması sonrasında akaryakıt ve tüp gaz fiyatları aylık bazda sırasıyla yüzde 10,09 ve 9,10 artış kaydetti.
Şebeke suyu fiyatları ise aylık bazda yüzde 3,49 arttı. Gıda ve alkolsüz içecekler grubu fiyatları temmuz ayında yüzde 1,83 artış gösterdi, yıllık enflasyon 9,17 puan düşerek yüzde 58,91 oldu.
Yıllık enflasyon işlenmemiş gıdada 13,15 puan, işlenmiş gıdada ise 5,54 puan gerileyerek sırasıyla yüzde 57,35 ve 60,35 seviyelerinde gerçekleşti.
Taze meyve ve sebze fiyatları sıcak seyreden hava koşullarının da etkisiyle mevsimsel ortalamalarının üzerinde artış sergileyerek daha olumlu bir görünümü sınırladı.
Diğer işlenmemiş gıda grubunda, kümes hayvanları eti fiyatlarındaki gerileme devam ederken, kırmızı et fiyatları nispeten yatay seyretti. Böylece, mevsimsel olarak temmuz aylarında gerileme eğilimi sergileyen işlenmemiş gıda fiyatları bu görünümün aksine cari ayda yüzde 1,07 arttı.
İşlenmiş gıdada aylık enflasyon yüzde 2,55 ile önceki aya kıyasla sınırlı bir yavaşlama kaydederken, bu grupta ekmek-tahıllar kalemi yüzde 3,54 fiyat artışıyla öne çıktı.
Alkollü içecekler ve tütün fiyatları yüzde 5,84 yükseldi, yıllık enflasyon 8,05 puan düşüşle yüzde 59,88’e geriledi.
Yİ-ÜFE artışı kaynaklı maktu vergilerin otomatik olarak güncellenmesi, fiyatları yukarıya çeken temel unsur oldu.
Rapora göre, temmuz ayında tütün ürünlerinde fiyatların vergi artışının gerektirdiğinden daha sınırlı bir şekilde yükseltilmesiyle artışın bir kısmı ağustos ayına sarktı.
Alkollü içecek fiyatları ise vergi düzenlemesinin ima ettiğinden yüksek bir oranda arttı. Yurt içi üretici fiyatları temmuz ayında yüzde 1,94 artarken, yıllık enflasyon yüksek baz nedeniyle 8,72 puan düşerek yüzde 41,37 oldu.
Ana sanayi gruplarına göre incelendiğinde, enerji fiyatları yüzde 6,28 aylık artış ile öne çıktı, dayanıklı ve dayanıksız tüketim malları başta olmak üzere diğer gruplarda fiyat artışlarının daha ılımlı seyrettiği izlendi.
Sektörler bazında incelendiğinde, fiyat artışları genele yayılırken, gaz, rafine petrol ürünleri, su ve suyun arıtılması ve damıtılması, içecekler ile bilgisayar-elektronik ve optik ürünlerin imalatı sektörleri öne çıktı."
https://www.aa.com.tr/tr/yasam/dedesinden-miras-davulculugu-28-yildir-surduruyor/3296389,Dedesinden miras davulculuğu 28 yıldır sürdürüyor,"Dedesinden öğrendiği davulculuğu 28 yıldır sürdüren Trabzonlu Sinan Güneysu, Akçaabat Folklor Derneğindeki görevinin yanı sıra Karadeniz Teknik Üniversitesi Güzel Sanatlar Bölümünde müzisyen ve halk oyunları antrenörlüğü yaparak sanatını yaşatıyor.","Trabzon'un Akçaabat ilçesinde doğup büyüyen Sinan Güneysu, ""Ahmet Çavuş"" olarak tanınan dedesi Ahmet Ergül'den etkilenerek davulculuğa merak sardı.
Akçaabat Folklor Derneğinin kuruluşunda görev alan dedesinden öğrendiği mesleği 28 yıldır sürdüren Güneysu, 2003'te vefat eden dedesi gibi derneğin yönetim kurulu üyeliğini yürütüyor.

Davet üzerine yurt içi ve dışında katıldığı düğün, festival, şenlik gibi etkinliklerde zurna eşliğinde davul çalan Güneysu, kimi zaman Akçaabat halk oyunu ekibiyle de sahne alıyor.
""Davulcu Sinan"" olarak tanınan 43 yaşındaki Güneysu, KTÜ Rektörlüğüne bağlı Güzel Sanatlar Bölümünde müzisyen ve halk oyunları antrenörü olarak görev yapıyor.
İki çocuk babası Sinan Güneysu, AA muhabirine, davulculuğu annesinin babası Ahmet Ergül'den öğrendiğini, dedesine de bu sanatın kendi dedesinden miras kaldığını anlattı.

Akçaabat Folklor Derneğinde halk oyunları eğitmenliği yaptığını belirten Güneysu, küçük yaşlarda gönül verdiği davulculuk ve folkloru elinden geldiğince yeni nesillere aktarmak için çaba sarf ettiğini söyledi.
Güneysu, il il ülke ülke gezerek zurnacı arkadaşları ve halk oyunları ekibiyle düğünlerde, festivallerde sanatını sürdürdüğünü ifade ederek, yurt dışında birçok yarışma ve etkinlikte Akçaabat halk oyunları ekibiyle Türkiye'yi temsil ettiklerini dile getirdi.
Akçaabat halk oyunları ile davul ve zurnanın Karadeniz insanının vazgeçilmezi olduğunu belirten Güneysu, yaz aylarının yoğun geçtiğini, düğün ve festivaller için çokça talep aldığını ancak yoğunluk nedeniyle bazı davetleri geri çevirmek zorunda kaldığını kaydetti.
Güneysu, özellikle Avrupa'da, Almanya, Hollanda ve Fransa'da büyük organizasyon yapıldığını belirterek, ""Ben 2007 yılından itibaren katılıyorum, hemen hemen her yıl Avrupa seyahatim oluyor. Bu hafta sonu Hollanda Amsterdam'daydım, orada Karadenizlilerin düzenlediği, Amsterdam Karadenizliler Derneğinin organizasyonundaydım. Yurt dışında yaşayan gurbetçilerimize bir nebze olsun Trabzon havası aldırmış oluyoruz."" dedi.

Kültür ve Turizm Bakanlığını temsilen Çin, İtalya, Dubai ve Riyad'da EXPO fuarlarına katıldığını dile getiren Güneysu, şöyle konuştu:
""Benden sonra çocuklarımın bu işi devam ettirip ettirmeyeceğini bilmiyorum. Çocuklarımı sanatçılık yönünde çok da zorlamadım çünkü müzik, Allah vergisi bir yetenektir. Müzik yeteneği nasıl dedemin çocuklarında olmamış bende olmuşsa belki de benim de çocuklarımda değil torunlarımda olacak. Bunları söylerken çocuklarımın bu işi devam ettirmesini de isterim tabii ki. Şimdi halk oyunları oynuyorlar, belki devam ettirirler.""
Güneysu, işin zorluklarına işaret ederek, şunları söyledi:
""Herkes tatile giderken biz çalışıyoruz. Eğlenceli bir iş yapıyoruz, evet ama hafta içi işe gidiyorum, hafta sonu da düğüne gidiyorum. Başka bir zamanım olmuyor. Bizim de bir ailemiz var, onlara da zaman ayırmak gerekiyor. Bazı zamanlar seyahatten geliyorum, valizimi boşaltıyorum, tekrar doldurup gidiyorum. Hiç evde kalmadığım günlerim oluyor. Bir düğünden bir düğüne koşuşturuyorum, bir bakıyorsun gece saat 11.00'de giriyorum eve. Yatıyorsun, sabah yine gidiyorsun işe. Her şeye rağmen meşakkatli ama güzel bir iş, hiç sıkılmadan, severek yapıyorum. Allah sağlık verdiği sürece de yapacağım. Bizden sonraki kuşaklara da aktarmak için elimden geleni yapacağım."""
https://www.aa.com.tr/tr/analiz/disisleri-bakani-fidanin-misir-ziyareti-ve-bolgesel-dinamikler/3296387,Dışişleri Bakanı Fidan'ın Mısır ziyareti ve bölgesel dinamikler,"Bakan Fidan'ın Mısır’a gerçekleştirdiği ziyarette temel gündem maddeleri arasında ikili ilişkiler bulunurken İsrail merkezli krizin çözümü, Libya’daki gelişmeler, Sudan ve Somali başta olmak üzere Afrika kıtasına ilişkin güvenlik konuları ele alındı.","Sakarya Üniversitesi Öğretim Üyesi Doç. Dr. İsmail Numan Telci, Dışişleri Bakanı Hakan Fidan'ın Mısır ziyaretini AA Analiz için kaleme aldı.
***
Orta Doğu merkezli kriz ve çatışma ortamının küresel krizleri tetikleme ihtimali bölgenin önde gelen aktörlerini derinden endişelendiriyor. Bu noktada, krizin derinleşmesi bölge ülkelerini de olumsuz etkileyecek. Özellikle Türkiye, Mısır, Lübnan ve Ürdün gibi ülkeler çok daha yakından ve olumsuz biçimde etkilenebilir. Krizin çözümü ve bölgesel aktörler üzerindeki etkisini azaltma konusunda diplomatik girişimlerini yoğunlaştıran Türkiye son olarak Mısır’la bir temas gerçekleştirdi.
Dışişleri Bakanı Hakan Fidan ve beraberindeki heyetin Mısır'a gerçekleştirdiği ziyarette temel gündem maddeleri arasında ikili ilişkiler bulunurken, İsrail merkezli krizin çözümü, Libya'daki gelişmeler, Sudan ve Somali başta olmak üzere Afrika kıtasına ilişkin güvenlik konuları ele alındı.
Türkiye ve Mısır arasında bölgesel meselelere ilişkin diyalog iki ülke arasındaki normalleşme sürecinin ardından yoğunlaştı. Sudan ve Somali odaklı politikalarda ortak tutum izleyen Ankara ve Kahire son dönemde İsrail-Gazze krizi, Libya ve Akdeniz konularında da örtüşen politikalar izlemeye başladı. Dış politikada yaşanan bu yakınlaşma iki ülkeyi ikili ilişkiler anlamında yakınlaştırdı ve karşılıklı etkileşimler arttı.
Dışişleri Bakanı Hakan Fidan’ın geçtiğimiz hafta sonu Mısır’a gerçekleştirdiği ziyaret bu anlamda kritik önem taşıyor. Fidan’ın Mısır’da geçtiğimiz günlerde yapılan kabine değişikliğinde göreve getirilen mevkidaşı Bedr Abdulati ile yaptığı görüşmenin öncelikli gündem maddesi ise Mısır Cumhurbaşkanı’nın Türkiye’ye yapacağı ziyaret oldu. Cumhurbaşkanı Recep Tayyip Erdoğan ve Mısır Cumhurbaşkanı Abdulfettah es-Sisi’nin katılacağı ilk Yüksek Düzeyli Stratejik İşbirliği Konseyi toplantısında savunma, enerji, turizm, sağlık, eğitim ve kültür alanlarında yaklaşık 20 anlaşmanın imzalanması öngörülüyor. Bu anlaşmalarla iki ülke arasında halihazırda 10 milyar dolar olan ticaret hacminin ilk planda 15 milyar dolara çıkarılması hedefleniyor.
Öte yandan Libya ve Sudan meselesi ikili ilişkilerin olumlu yönde sınanması ve işbirliği kanallarının güçlendirilmesi noktasında güçlü bir zemin teşkil ediyor. Bu noktada her iki ülke tarafından da dış politika önceliklerinde başı çeken iki kriz noktasında ileriye dönük atılacak adımlar, Bakan Fidan’ın ziyaretinde masaya yatırılan hususlar olabilir.
Öyle ki Libya, 2011 yılından itibaren her iki ülkenin de yakından takip ettiği bir bölge olarak öne çıkıyor. Ülkenin doğusu ile geniş kara sınırları paylaşan Mısır için Libya’daki kalıcı istikrar ve barış ortamı, bir taraftan karşılaşılacak olası iç savaş ortamından kaynaklı tehditlerin sonlanması diğer taraftan ise Mısır ekonomisi için önemli bir gelir kaynağı olan Mısırlı işçilerin döviz kazancının devamlılığı anlamına geliyor. Öte yandan Türkiye'nin Libya’daki kazanımlarını ülkenin birlik ve bütünlüğüne giden yolda bir itici güç olarak görmek mümkün. Öyle ki 2022 yılına kadar Batı'daki siyasi ve askeri aktörler üzerinde güçlü bir nüfuzu bulunan Türkiye, bu ilişkilerini 2021 yılının sonlarında başlattığı açılım süreci ile ülkenin doğusuna taşımaya başladı. Benzer şekilde 2014 ve 2019 yıllarındaki iç savaş dönemlerinde Doğu'daki milis güçlerin lideri Halife Hafter’e destek veren Mısır’ın 2021 yılında göreve gelen Başbakan Abdulhamid Dibeybe ile diplomatik temaslarını artırdığı gözlemlendi.
Bu kısa arka plandan hareketle Bakan Fidan’ın Mısır ziyareti, aynı zamanda Türkiye’nin Bingazi Başkonsolosluğunu yeniden açtığını duyurduğu ve Hafter kanadı ile temaslarını hızlandırdığı bir dönemde gerçekleşti. Bununla beraber Tobruk merkezli Libya Parlamentosuna bağlı Kalkınma ve Yeniden Yapılanma Fonu, Derne felaketi sonrası yeni dönemde Türk ve Mısırlı şirketlerin altyapı ve inşaat alanlarında projeler üstleneceğini duyurmuştu. Dolayısıyla Bakan Fidan’ın bu ziyareti, Türkiye’nin Libya’nın doğusuyla yürüttüğü siyasi ve ekonomik angajmanlarını konsolide etmek açısından büyük önem taşıyor.
Sudan'da ise, 2023 yılının nisan ayında başlayan çatışmalar ciddi bir insani krize yol açtı. Birleşmiş Milletlerin (BM) verilerine göre, bu çatışmalarda 10 bin Sudanlı hayatını kaybederken 5,6 milyon kişi ise yerinden edildi. İç ve dış göç nedeniyle yaşam alanlarını terk eden sivillerin yüzde 80’i, genellikle Eritre, Orta Afrika Cumhuriyeti (OAC), Çad, Etiyopya ve Güney Sudan gibi daha tehlikeli çatışma bölgelerine göç ediyor. Türkiye ve Mısır'ın, Sudan'daki iç savaşın sona erdirilmesi ve kalıcı bir barışın sağlanması yönündeki rolleri, bölgesel istikrar açısından büyük önem taşıyor. Libya’da olduğu gibi, her iki ülke de yakın dönemde Sudan'daki farklı taraflarla ilişkiler geliştirdi ve bölgede barış ve istikrarın sağlanması için çaba gösterdi. Sudan'daki çatışmaların çözümü için Türkiye ve Mısır'ın arabuluculuk çabaları ve insani yardım sağlama konusundaki işbirlikleri, Sudan halkının yaşam koşullarını iyileştirmeye ve uzun vadeli istikrarı sağlamaya katkı sunabilir.
İsrail’in Gazze'de gerçekleştirdiği katliamların durdurulması konusu da Hakan Fidan’ın Mısırlı mevkidaşıyla ele aldığı konulardan birisidir. Bu kapsamda Fidan Gazze sınırındaki el-Ariş kentine giderek burada Gazze’ye yönelik yardım faaliyetlerini yerinde inceledi. Yaptığı açıklamada Gazze’deki insani krize vurgu yapan Fidan, bölgedeki durumun her geçen gün kötüye gittiğini belirtti.
Türkiye ve Mısır’ın Gazze konusunda İsrail’i durdurmaya yönelik adımları daha da sertleşebilir. Bu durum liderlerin açıklamalarına da yansıyor. Hakan Fidan’ın ziyareti sırasında bir başka programda konuşmacı olan Mısır Cumhurbaşkanı Sisi, İsrail’e yönelik askeri müdahaleyi ima eden açıklamalar yaptı. Geçtiğimiz hafta da Cumhurbaşkanı Erdoğan, ""Karabağ ve Libya’ya nasıl girdiysek İsrail’e de öyle gireriz"" diyerek Tel-Aviv yönetimine net bir mesaj vermişti. Buradan hareketle bölgesel liderlik konumundaki ülkelerin İsrail’e yönelik politikalarının sertleşeceği söylenebilir.
[Doç. Dr. İsmail Numan Telci Sakarya Üniversitesi Öğretim Üyesidir.]
* Makalelerdeki fikirler yazarına aittir ve Anadolu Ajansının editöryal politikasını yansıtmayabilir."
https://www.aa.com.tr/tr/yasam/dogaseverler-hareketli-yasami-ozendirmek-icin-51-kilometre-yurudu/3296382,Doğaseverler hareketli yaşamı özendirmek için 51 kilometre yürüdü,"Van'da doğaseverler, hem hareketli yaşamı özendirmek hem de çevreye ve temiz havaya dikkati çekmek amacıyla 51 kilometrelik parkurda yürüyüş yaptı.","Van Gölü Aktivistleri Derneği, kentin tarihi değerlerinin tanıtımını yapmak ve çevre konusunda duyarlılık oluşturmak için Urartu Krallığı döneminde yapılan ve ""dünya su mühendisliği harikası"" olarak kabul edilen 51 kilometre uzunluğundaki Şamran Kanalı kenarında yürüyüş etkinliği düzenledi.

""6 Ağustos Dünya Ferah Nefes Günü"" kapsamında Edremit ilçesinde bir araya gelen 21 doğasever, 2 gün süren yürüyüşe başladı.
Belirledikleri noktalarda dinlenen, Gürpınar ilçesindeki Dönemeç Şelalesi'nde kamp kuran doğaseverler, hem hareketli yaşamın özendirilmesi hem de çevrenin temiz tutulması konusunda mesajlar verdi.
Van Gölü Aktivistleri Derneği Kurucu Başkanı Erdoğan Özel, AA muhabirine, 21 kişilik bir ekiple düzenledikleri yürüyüşle hem sosyal mesajlar vermeye hem de tarihi Şamran Kanalı'nı tanıtmaya çalıştıklarını söyledi.

Dernek olarak bölgenin değerlerinin tanıtılması ve çevrenin korunması konusunda birçok etkinliğe imza attıklarını anlatan Özel, şöyle konuştu:
""Urartu Krallığı döneminde yapılan 51 kilometre uzunluğundaki 3 bin yıllık Şamran Kanalı boyunca yürüdük. Tarihi kanaldan giden su Van Gölü'ne dökülmeye devam ediyor. Yapısı bozulmadan günümüze kadar gelen bu değeri tanıtmak istiyoruz. Önemli çevre günlerinde farklı etkinlikler yaparak, tarihi yerlerimizi turizme kazandırmaya çalışıyoruz. Burada yürüyüş yaparak geleneksel hale gelmesini hedefliyoruz. Bu etkinliğimizle Dünya Ferah Nefes Günü kapsamında temiz çevreye ve yeşil doğaya dikkat çekmek istedik.""
Kastamonu'dan gelerek yürüyüşe katılan Beril Demir ise ""Yaklaşık 1800 kilometre yol geldim. Bu tür etkinlikler sağlık açısından çok önemli. Yürüyüş kapsamında nefes egzersizleri yapıyoruz. Etkinliğe katıldığım için mutluyum. Yoldan gelmeme rağmen yürüyüş yaparak, kendimi daha dinç hissediyorum."" dedi.

Bitlis'ten gelen İshak Yıldız da fiziksel aktivitelerin sağlık açısından önemli olduğunu belirtti.
Etkinlik kapsamında kentin güzelliklerini görme şansı elde ettiklerini aktaran Yıldız, ""Şamran Kanalı etrafında yürüyüş yapıyoruz. Nefes alıyoruz. Ruhsal anlamda da rahatlama sağlıyor. Yaşadığımız çevreyi tanımaya çalışıyoruz. Kentin tarihine şahitlik ediyoruz. Bu tür etkinlikler sayesinde sosyalleşiyoruz."" ifadelerini kullandı.

Dernek üyesi Muhlis Kaya, doğa yürüyüşleriyle çevre konusunda farkındalık oluşturmak istediklerini bildirerek, ""Çok temiz bir havada yürüyoruz. Muhteşem manzaralarla karşılaşıyoruz. Sağlık anlamında önemli olan bu tür etkinlikler herkesi olumlu etkiliyor. Yürüyüş yapmak isteyen herkesi bekliyoruz."" diye konuştu."
https://www.aa.com.tr/tr/yasam/yanginda-yaralanan-universiteli-genc-18-ameliyat-sonra-sagligina-kavustu/3296366,Yangında yaralanan üniversiteli genç 18 ameliyat sonra sağlığına kavuştu,"Afyonkarahisar'da 7 ay önce evinde çıkan yangında yaralanan, tedavi gördüğü Eskişehir Şehir Hastanesi'nde 18 ameliyat geçiren üniversiteli genç yaşama tutundu.","Afyon Kocatepe Üniversitesi Gastronomi ve Mutfak Sanatları Bölümünde öğrenim gören 23 yaşındaki Burak Öztürk'ün ocak ayında evinde çıkan yangın nedeniyle vücudunun çeşitli yerlerinde yanıklar oluştu.
Tedavisi için Eskişehir Şehir Hastanesi'ne getirilen Öztürk, Yanık Merkezi'nde 18 kez ameliyat geçirdi.

Yanık Merkezi Sorumlu Hekimi Doç. Dr. Bülent Çağlar Bilgin, yaptığı açıklamada, gencin vücut yüzeyinin yüzde 40'ında yanıklar olduğunu bildirdi.
Bilgin, Öztürk'ün başarılı geçen ameliyatlar sonrası iyileştiğini ifade etti.
Burak Öztürk için Yanık Merkezi'nde görevli sağlık çalışanları tarafından 23'üncü yaş günü dolayısıyla sürpriz hazırlandı.
Merkezde çalışan sağlık personeli ile hastane yönetimi, Öztürk'e yaş pasta alarak tedavi gördüğü odada doğum günü kutlaması yaptı.

Tedavi süresince bakımını üstlenen sağlık çalışanlarıyla arasında bağ oluşan Öztürk, her biri için birçok şiir ve hikaye yazdı.
Yazdıklarını kitap haline getirmeyi düşünen Öztürk, gördüğü fizik tedavinin ardından taburcu edildi."
https://www.aa.com.tr/tr/gundem/bosna-hersekin-ankara-buyukelcisi-colakovic-turkiyenin-balkanlardaki-rolunu-ovdu/3296364,Bosna Hersek'in Ankara Büyükelçisi Colakovic Türkiye'nin Balkanlar'daki rolünü övdü,"Bosna Hersek'in Ankara Büyükelçisi Mirsada Colakovic, Türkiye'nin Balkanlar'daki rolünün önemine işaret ederek, ""Türkiye dost bir ülke, Balkanlar'daki devletlerin egemenliğine saygı duyan bir ülke."" dedi.","Ankara'daki görevine temmuzda başlayan Colakovic, Türkiye'deki hayatını ve iki ülke ilişkilerini AA muhabirine anlattı.
Colakovic, görevine henüz yeni başladığını ifade ederek, Ankara hakkındaki ilk izlenimlerini dile getirdi.
""İnsanlar her zaman güler yüzlü, her zaman yardım etmeye meyilli."" diyen Colakovic, Ankara'nın büyük bir şehir olduğunu ve kentten etkilendiğini ifade etti.

Daha önce çeşitli sebeplerle Türkiye'ye geldiğini, özellikle İstanbul'u görme imkanı bulduğunu ancak ilk kez Ankara'ya geldiğini söyleyen Colakovic, Türk halkının kendisini sıcakkanlılıkla karşıladığını kaydetti.
Colakovic, ""Türkiye'deki insanların dost canlısı ve sakin tavırları beni gerçekten çok etkiledi."" diyerek, ne zaman yol tarifi sorsa ya da bir şey satın almak istese insanların nazik ve yardımsever davrandığını söyledi.
ABD'nin New York kentinde görev yaptığı dönem, Saraybosna'ya İstanbul aktarmalı olarak gittiğini anlatan Colakovic, ""Ne zaman fırsat bulsam, bir gece kalıyordum çünkü burada alışveriş harika, yemekler harika. Burada olmak güzel."" diye konuştu.
Colakovic, Türk yemeklerini çok beğendiğini dile getirerek, ""Türk yemekleri çok lezzetli, kilo almamak için dikkatli olmam lazım."" dedi.
Türk kahvesini ve baklavayı çok sevdiğini söyleyen Colakovic, ""Tatlı insanı değilim, tatlı şeyler yemem ama burada tatlı yemeye başladım çünkü mükemmel baklavanız var."" ifadesini kullandı.
Büyükelçi Colakovic, Bosna Hersek ve Türkiye arasındaki ikili ilişkilerin uzun yıllardır mükemmel olduğunu belirterek iki ülkenin tarihsel olarak da birbirine çok bağlı olduğunu vurguladı.
İki ülke halkları arasındaki tarihi ve kültürel bağlantıya işaret eden Colakovic, Türkiye'de herhangi bir kişinin Balkanlar ile bağlantısı olabileceğini söyledi.
Colakovic, iki ülke arasındaki siyasi ilişkileri ""mükemmel"" olarak niteleyerek, bunun önemli olduğuna dikkati çekti.
11 Temmuz'da Srebrenitsa Soykırımı'nı Anma Günü'nde Dışişleri Bakanlığı tarafından davet edildiğini söyleyen Colakovic, Dışişleri Bakan Yardımcısı Büyükelçi Mehmet Kemal Bozay ile günün önemine ilişkin konuşma yaptığını hatırlattı.
Colakovic, ülkesinin bir ülke tarafından anlaşılmasının, ülkesinin tarihinin anlaşılmasının önemli olduğunu vurguladı.
Colakovic, iki ülke arasındaki ticari ilişkilere değinerek, ""Ekonomik açıdan Türkiye bizim için çok önemli"" dedi.
Türkiye'nin, Bosna Hersek'te çok sayıda yatırımı olduğuna, özellikle inşaat, banka, eğitim ve sağlık alanında yapılan yatırımlara dikkati çeken Colakovic, şunları kaydetti:
""Benim (görevim süresince) buradaki amacım, farklılığımızı göstermek, kültürel ilişkilerimizi derinleştirmek, buraya genç insanlar, belki sanatçıları getirmek. Türkiye'ye tarafımızı göstermek, savaş yaşayan tek ülke olmadığımızı, modern bir ülke olduğumuzu, halkımızın Avrupa Birliği'nin bir parçası olmak istediğini, Türk hükümeti ve kurumlarının büyük desteğine sahip olduğumuzu ve NATO'nun bir parçası olduğumuzu göstermek.""
Türkiye'nin Balkanlar'daki rolüne ilişkin, ""çok önemli"" ifadesini kullanan Colakovic, ""Türkiye dost bir ülke, Balkanlar'daki devletlerin egemenliğine saygı duyan bir ülke."" diye konuştu.
Colakovic ayrıca Türkiye'den Bosna Hersek'e, Bosna Hersek'ten de Türkiye'ye üst düzey ziyaretler yapıldığını hatırlattı.
Büyükelçi Colakovic, Türkiye'nin rolünü ""olumlu"" şeklinde nitelendirdi ve örnek olarak, Dışişleri Bakanı Hakan Fidan'ın katılımıyla Hırvatistan'ın Dubrovnik kentindeki Türkiye-Bosna Hersek-Hırvatistan Üçlü Danışma Mekanizması Dışişleri Bakanları Toplantısı'nın düzenlendiğini hatırlattı.
İsrail'in Gazze'ye yönelik saldırılarını değerlendiren Colakovic, ""Bu korkunç bir trajedi, bu tarihi bir trajedi."" ifadesini kullandı.
Colakovic, Gazze'deki bu üzücü durumun bir an önce ve en kısa sürede durdurulması gerektiğini vurgulayarak, ülkesinin iki devletli çözümden yana olduğunu söyledi.
Hastanelere, okullara, çocuklara, ailelere yönelik yapılan saldırıların artık durdurulmasının bir yolunun bulunmasının önemine dikkati çeken Colakovic, yaşananların çok zor ve üzücü olduğunu dile getirdi.
Colakovic, ""Bunun mümkün olan en kısa sürede durdurulması gerektiğini düşünüyorum ve uluslararası toplum çok uzun süre bekledi. Orta Doğu ve özellikle Gazze konusunda çok fazla hata yaptı, çok üzgünüm."" diye konuştu."
https://www.aa.com.tr/tr/gundem/bursanin-deniz-ve-gol-plajlarinda-suyun-kalitesi-iyi-cikti/3296339,Bursa'nın deniz ve göl plajlarında suyun kalitesi iyi çıktı,"Bursa'nın Gemlik, Mudanya ve Karacabey ilçelerinin Marmara Denizi'ndeki kıyıları ile İznik Gölü kıyısındaki plajlarda gerçekleştirilen ölçümlerde, tümünde denize girilebileceği belirlendi.","İl Sağlık Müdürlüğünün temmuz ayı ikinci tur ""Yüzme Suyu Kirliliği İzleme Formu"" verilerine göre, Marmara Denizi'ne kıyısı bulunan Gemlik'te 8, Mudanya'da 9, Karacabey'de 3 ve İznik Gölü kıyısında 4 olmak üzere 24 plajda ölçüm yapıldı.
Ölçümlerde, 100 mililitrede bulunan bakteri sayısının ""kılavuz değer"" ve zorunlu değer"" şeklinde değerlendirildi.
Parametrelerin tüm plajların referans değerler aralığında olduğu saptandı.
Gemlik'teki Narlı, Büyükkumla, Büyükşehir Belediyesi Küçükkumla, Gemsaz, Büyükşehir Belediyesi Kumsaz halk plajları, Karacaali Gençlik Kampı, Hasanağa Kadınlar Plajı ve Büyükşehir Belediyesi Kurşunlu Kadınlar Plajı'nda, Mudanya'daki Altıntaş, Burgaz Altınkum, Burgaz, Coşkunöz, Kumyaka, Zeytinbağı, Büyükşehir Belediyesi Eşkel, Büyükşehir Belediyesi Eğerce ve Büyükşehir Belediyesi Mesudiye halk plajlarında, Karacabey'deki Yeniköy, Malkara ve Kurşunlu halk plajlarında ""iyi kalite su"" tespit edildi.
İznik Gölü kıyısında yer alan Göllüce ve İnciraltı halk plajlarında suyun ""iyi kalite"", bir tatil köyünün plajı ile Orhangazi Halk Plajı'nın da ""orta kalite"" olduğu tespiti yapıldı."
https://www.aa.com.tr/tr/saglik/kayseri-sehir-hastanesinde-holep-yontemiyle-prostat-ameliyati-yapildi/3296326,"Kayseri Şehir Hastanesinde ""HOLEP"" yöntemiyle prostat ameliyatı yapıldı","Kayseri Şehir Hastanesine prostat rahatsızlığı nedeniyle başvuran bir hasta, Holmium Lazerle Prostat Enükleasyonu (HOLEP) teknolojisi ile ameliyat edildi.","Kayseri Şehir Hastanesi Üroloji Bölümü'nde ""İyi huylu prostat büyümesi"" teşhisi konulan 53 yaşındaki Çetin Dilbaz, ilaç tedavisinden istenilen sonucu alınmayınca ileri lazer teknolojisinin kullanıldığı HOLEP yöntemi ile ameliyat edildi.
Kayseri Şehir Hastanesi Üroloji Klinik Şefi Doç. Dr. Mert Ali Karadağ, AA muhabirine, hastanın prostat şikayetiyle başvurduğunu söyledi.
Op. Dr. Abdullah Gölbaşı ile tedavi planı hazırladıklarını belirten Karadağ, ""Şikayetleri sonucunda hastamıza medikal tedavi yani ilaç tedavisi başladık. Gelişen süreçte hastamızın ilaç tedavisinden fayda görmemesi üzerine ameliyat edilmesine karar verdik. Ameliyatını HOLEP adı verilen lazer sistemiyle başarılı bir şekilde gerçekleştirdik."" diye konuştu.
Gölbaşı, HOLEP'in en ideal tedavi yöntemleri arasında yer almaya başladığını vurgulayarak, şunları kaydetti:
""Bizim merkezimize bu tedavi modelitesi yaklaşık bir ay önce geldi. Bunun avantajı hastanın erken taburcu edilmesi, ameliyat sonrası özellikle kanama gibi risklerinin olmaması ve daha efektif sonuç vermesi. Elektrikle yapılan konvansiyonel sisteme göre çok daha olumlu sonuçlarının olması bizim için de bir avantaj. Hastamızı ameliyatın birinci gününde taburcu etmeyi planlıyoruz. Herhangi bir sorunu yok, hastamız gayet iyi gözüküyor.""
Hastanın 53 yaşında olduğunu aktaran Gölbaşı, idrarını 25-30'lu yaşlardaki gibi yapmaya başlayacağını dile getirdi.
Çetin Dilbaz, idrarını tam yapamama şikayetiyle hastaneye başvurduğunu söyledi.
Dilbaz, ""İdrarımı tamamıyla boşaltamıyordum. 1-1,5 senedir bu şikayetim vardı. Beni rahatsız etmeye başlamıştı, ağrı yapıyordu. Önce ilaç tedavisi uygulandı ancak sonuç vermedi. Tekrar çağırdılar ve bu yöntemle ameliyat edildim."" dedi."
https://www.aa.com.tr/tr/gundem/tem-otoyolunda-3-aracin-karistigi-kazada-1i-agir-3-kisi-yaralandi/3296215,TEM Otoyolu'nda 3 aracın karıştığı kazada 1'i ağır 3 kişi yaralandı,TEM Otoyolu Ankara istikametinde 2 otomobil ile 1 kamyonetin karıştığı kazada 1'i ağır 3 kişi yaralandı.,"Otoyolun Levent mevkisi Ankara istikametinde 2 otomobil ile 1 kamyonetin karıştığı zincirleme kaza meydana geldi.
Yoldan geçen diğer araç sürücülerinin ihbarı üzerine olay yerine polis, itfaiye ve sağlık ekipleri sevk edildi.
Olay yerine gelen itfaiye ekipleri, otomobilde sıkışan 1 yaralıyı çıkararak sağlık personeline teslim etti.
Sağlık ekiplerin ilk müdahalesinin ardından durumu ağır olan 1 kişi ile diğer 2 yaralı ambulanslarla hastanelere kaldırıldı.
Bölgede ikinci bir kaza yaşanmaması için polis ekipleri, yolun Ankara istikametini bir süre trafiğe kapattı.
Kazaya karışan araçlar bölgeye gelen çekici yardımıyla kaldırılırken, Karayolları ekipleri de yolda temizlik çalışması gerçekleştirdi.
Kapanan yol, çalışmaların ardından yeniden ulaşıma açıldı."
https://www.aa.com.tr/tr/dunya/israil-guclerinin-bati-serianin-tubas-kentine-duzenledigi-baskinda-4-filistinli-oldu/3296214,İsrail güçlerinin Batı Şeria'nın Tubas kentine düzenlediği baskında 4 Filistinli öldü,"İsrail güçlerinin, işgal altındaki Batı Şeria'nın Tubas kentine düzenlediği baskında 1'i çocuk 4 Filistinlinin öldüğü, 7 kişinin yaralandığı bildirildi.","Filistin haber ajansı WAFA, İsrail güçlerinin, Tubas'ın kuzeyindeki Akaba kasabasına baskın düzenleyerek bir evi kuşattığını ve Filistinli gençlerle çatışmaya girdiğini yazdı.
Filistin Sağlık Bakanlığından yapılan yazılı açıklamada ise çatışmalarda İsrail güçlerinin açtığı ateş sonucu Eyser Muhammed Kasım Ebu Ara (37), Nur Muhammed Yasin el-Yasin (19), Amid Yasin Gannam (19) ile Bilal İzzeddin Savafta'nın (14) öldüğü, 2'si ağır 7 Filistinlinin de yaralandığı belirtildi.

"
https://www.aa.com.tr/tr/gundem/muglada-kopegin-saldirisina-ugrayan-cocuk-yaralandi/3296120,Muğla'da köpeğin saldırısına uğrayan çocuk yaralandı,"Muğla'nın Ortaca ilçesinde, pitbull cinsi köpeğin saldırısına uğrayan çocuk yaralandı.","Serpil Döner, eşi ve 7 yaşındaki çocukları Gökhan Osman Döner Yerbelen Mahallesi'nde markete gittikleri sırada yediemin deposu olarak kullanılan iş yerindeki pitbull cinsi köpek çocuğa saldırdı.
Çocuk, ailesi ve çevredekilerin yardımıyla köpeğin saldırısından zorlukla kurtarıldı.
Yaralanan çocuk, ihbar üzerine olay yerine gelen 112 Acil Sağlık ekibince Ortaca Devlet Hastanesi'ne kaldırıldı.
Olayın ardından pitbull cinsi köpek, belediye görevlilerince hayvan barınağına götürüldü.
Hastanede oğlunun yanından ayrılmayan anne Serpil Döner, gazetecilere yaptığı açıklamada, köpeğin, başıboş olduğunu ve kendilerine saldırdığını söyledi.
Çocuğunun kollarında, sırtında ve bacaklarında yaraların olduğunu anlatan Döner, bu gibi saldırıların son bulmasını istediğini ifade etti.

"
https://www.aa.com.tr/tr/gundem/bakan-isikhandan-sut-degisikligiyle-ilgili-aciklama/3295939,Bakan Işıkhan'dan SUT değişikliğiyle ilgili açıklama,"Bakan Işıkhan, Sağlık Uygulama Tebliğinde (SUT) Değişiklik Yapılmasına Dair Tebliğ'deki düzenlemelerle 1 milyar 975 milyon Türk lirası tutarında iyileştirme sağladıklarını bildirdi.","Çalışma ve Sosyal Güvenlik Bakanı Vedat Işıkhan, Resmi Gazete'nin mükerrer sayısında yayımlanan tebliğe ilişkin sosyal medya hesabından yaptığı paylaşımda, şu bilgileri verdi:
""684 adet tıbbi malzemenin Sosyal Güvenlik Kurumumuzca ödenen fiyatını yüzde 40 oranında artırdık. Ayrıca, protein metabolizması bozuklukları, çölyak hastalığı ve kseroderma pigmentosum (XP) ile albinizm tedavisinde kullanılan güneşten koruyucu kremler için ödenen aylık nakdi tutarda da yüzde 40 oranında artış sağladık. Yapılan düzenlemeyle 1 milyar 975 milyon lira tutarında iyileştirme sağlıyoruz."""
https://www.aa.com.tr/tr/gundem/cumhurbaskani-erdogan-turkiye-ekonomisine-katki-yapacak-yeni-paketlerle-is-dunyamiza-destek-vermeyi-surdurecegiz/3295839,Cumhurbaşkanı Erdoğan: Türkiye ekonomisine katkı yapacak yeni paketlerle iş dünyamıza destek vermeyi sürdüreceğiz,"Cumhurbaşkanı Recep Tayyip Erdoğan, ""Önümüzdeki dönemde iyi çalışılmış, Türkiye ekonomisine katkı yapacak yeni paketlerle iş dünyamıza destek vermeyi sürdüreceğiz."" dedi.","Cumhurbaşkanı Recep Tayyip Erdoğan, ""Önümüzdeki dönemde iyi çalışılmış, Türkiye ekonomisine katkı yapacak yeni paketlerle iş dünyamıza destek vermeyi sürdüreceğiz."" dedi.
Erdoğan, Cumhurbaşkanlığı Külliyesi'ndeki kabine toplantısının ardından millete seslendi.
Son kabine toplantısından bugüne, ülke ve millet için son derece önemli açılış, ziyaret ve temaslar gerçekleştirdiklerini belirten Erdoğan, tarihe vefa, geçmişe saygı anlayışıyla ecdat emaneti eserleri tek tek ayağa kaldırdıklarını vurguladı.
&lt;br class=""k-br"" /&gt;
Cumhurbaşkanı Erdoğan, Moğolistan'dan Etiyopya'ya nerede ata yadigarı bir kültürel varlık mevcutsa sahip çıktıklarını, kültüre ve insanlığa yeniden kazandırdıklarını söyledi.
Büyük ülke ve büyük millet olmak neyi gerektiriyorsa tüm imkan ve güçleriyle onu yerine getirmenin gayretinde olduklarını vurgulayan Erdoğan, şöyle konuştu:
""Burada, bazı rakamları sizlerle kısaca paylaşmak isterim. TİKA vasıtasıyla gönül coğrafyamızın dört bir ucunda 120'nin üzerinde restorasyon çalışması gerçekleştirdik. Vakıflar Genel Müdürlüğümüz aracılığıyla son 22 yılda yaklaşık 6 bin vakıf kültür varlığının restorasyonunu veya onarımını tamamladık. Reddi miras yapmadan, 2000 yılı aşan köklü tarihimizin hiçbir dönemine sırtımızı dönmeden hem içeride hem dışarıda ulaşabildiğimiz her yerde maziden atiye sağlam köprüler kurduk. Bunun en son örneği Yıldız Sarayı'dır. Cumhurbaşkanlığı Milli Saraylar Başkanlığımızın yürüttüğü 6 yıllık titiz bir çalışmanın neticesinde Yıldız Sarayı'nı tekrar ihya ettik. Osmanlı'nın en sancılı yıllarına tanıklık eden ancak bir dönem kumarhane olarak kullanılan bu önemli mirasın kapılarını 19 Temmuz'da onun sahibi olan aziz milletimize açtık. Şimdiye kadar 100 bin insanımızın ziyaret ettiği Yıldız Sarayı'nı, özellikle gençlerimizin gezip görmesini tavsiye ediyorum.""
Cumhurbaşkanı Erdoğan, bakımsızlık kurbanı olan Edirne Sarayı ile ilgili restorasyon çalışmalarının devam ettiğini bildirdi.
Bu güzide eseri de kısa sürede ülkeye kazandıracaklarını dile getiren Erdoğan, ""Sultan 2. Abdülhamit Han'ın emanetini yeniden hayata döndürmekten duyduğumuz bahtiyarlığı burada tekrar ifade etmek istiyorum. Yıldız Sarayı'nın restorasyonunda emeği geçen herkesi tebrik ediyorum.""dedi.

Erdoğan, 26 Temmuz'da İstanbul'da tanıtımını yaptıkları HİT 30 Yüksek Teknoloji Yatırım Programı ile milli teknoloji hamlesine yeni bir ivme kazandırdıklarını belirterek, ""Programla yüksek teknolojili ve yüksek katma değerli yeni yatırımlar için Türkiye'nin sahibi olduğu avantajları daha da güçlendireceğiz. HİT 30 Programı ile vergi teşvikleri ve hibe desteklerinden oluşan toplam 30 milyar dolarlık kaynağı yüksek teknoloji yatırımlarına yönlendireceğiz. HİT 30 Programı'nın sektörde farklı bir heyecan oluşturduğunu görüyoruz. Bundan da büyük bir memnuniyet duyuyoruz."" diye konuştu.
İş dünyasına çağrıda bulunan Erdoğan,""Hükümetimiz, üretenin, çalışanın, istihdam sağlayanın daima yanındadır. Son 22 yılda el ele verdik, omuz omuza verdik, nice hayalleri beraberce gerçeğe dönüştürdük. Savunma sanayi başta olmak üzere birçok başlıkta ülkemizi parmakla gösterilen seviyelere yine beraberce ulaştırdık, Allah'ın izniyle çok daha fazlasını başaracağız. Şunu lütfen unutmayın, siz gayret ettiğiniz sürece biz de sizleri asla yalnız bırakmayız. Önümüzdeki dönemde iyi çalışılmış, Türkiye ekonomisine katkı yapacak yeni paketlerle iş dünyamıza destek vermeyi sürdüreceğiz."" ifadelerini kullandı.
Erdoğan, 10 yıl önce milletin desteğiyle göreve ilk başladığında, koşan, koşturan ve terleyen Cumhurbaşkanı olacağının sözünü verdiğini anımsatarak, şöyle devam etti:
""Diğer tüm sözlerimiz gibi hamdolsun bunu da yerine getiriyoruz. Ankara ve İstanbul'daki yoğun programlarımızın yanı sıra il ziyaretlerimizle milletimizle gönül köprülerimizi güçlendiriyoruz. İllerimizde yapımı devam eden projelerimizi yerinde görüyor, inceliyor, varsa eksiklerinin giderilmesi için hemen orada bakan arkadaşlarımıza gerekli talimatları veriyoruz. Ayrıca, tamamlanan eserlerin de açılış sevincini milletimizle paylaşıyoruz. Rize ziyaretimizde hem Rizeli kardeşlerimizle kucaklaştık hem de inşası biten eser, hizmet ve projelerin resmi açılışını gerçekleştirdik. Afetzede kardeşlerimize ev ve dükkanlarının anahtarlarını teslim ederek 2021 yılındaki sel felaketinin yaralarını sarma vaadimizi yerine getirdik. Ayder Yaylası'nı, 2017 yılından bu yana toplam 2 milyar 667 milyon liralık yatırımla eski güzelliğine yeniden kavuşturduk. Tabii, burada asıl önemli olan Ayder gibi doğal bir hazinenin korunmasıdır. Ayder'de çarpık yapılaşmaya izin vermeyerek, Ayder'i her türlü çirkinlikten muhafaza ederek hep birlikte bunu başaracağımıza inanıyorum. Bu vesileyle bir kez daha açılışını yaptığımız hizmet ve projelerin hayırlı olmasını diliyor, emeği geçen tüm kurumlarımızı kutluyorum.""
Bölgede sancılı günlerin yaşandığına dikkati çeken Erdoğan, Rusya ile Ukrayna arasındaki savaşın 2,5 yılını doldurduğunu, savaşın kısa vadede sona erme ihtimalinin henüz ufukta görünmediğini söyledi.
İsrail'in Gazze'ye yönelik saldırılarında 10'uncu ayın geride kaldığını belirten Erdoğan, şunları kaydetti:
""Hamas Siyasi Büro Başkanı İsmail Heniyye'nin şehit edilmesiyle Gazze krizinde yeni bir sınır daha aşıldı. Netanyahu yönetiminin kural, hukuk tanımaz saldırgan tavrı bölgemizi kötü senaryolarla karşı karşıya bırakıyor. Amerika başta olmak üzere Batılı aktörler ne yazık ki İsrail'in ve bir avuç fanatik siyonistin esiri olmuş durumda. Ateşkes görüşmelerinden umutları yeşertecek bir sonuç çıkmadı. Hamas'ın yapıcı tavrına rağmen Netanyahu yönetimi, katliam politikasını sürdürme niyetinde olduğunu defaatle gösterdi. Üzerinde etki sahibi güçlerin tavşana kaç, tazıya tut politikası sürdükçe İsrail Gazze'deki ateşi tüm bölgeye yaymak için her yolu deneyecektir.""
Cumhurbaşkanı Recep Tayyip Erdoğan, ""Gözünü kan bürümüş soykırım şebekesi ne yaparsa yapsın Türkiye'nin ve Türk milletinin, Filistin halkıyla dayanışmasını engelleyemeyecektir."" dedi.
Türkiye olarak bölgelerindeki gelişmeleri anbean takip ettiklerini belirten Erdoğan, şöyle konuştu:
""Son 10 ayda 40 bin masumun hayatına mal olan bu barbarlığın bir an önce sona ermesi için elimizden gelen her şeyi yapıyoruz. Daha evvel Uluslararası Adalet Divanı'nda, İsrail aleyhine açılan soykırım davasına müdahil olma kararımızı açıklamıştık. Bununla ilgili somut adımımızı çarşamba günü atıyoruz. Meclis Hukuk Heyetimiz 7 Ağustos tarihinde Lahey'de davaya müdahillik dilekçemizi Adalet Divanı'na teslim edecektir. Türkiye adına resmi başvurumuzu inşallah böylece yapmış olacağız. Milletimin şu gerçeği çok iyi bilmesini arzu ediyorum, Türkiye, varlık yokluk mücadelesi verdiği bu zor günlerinde Filistin'in yanındadır. Tüm imkanlarıyla Filistinli kardeşlerine sahip çıkmaktadır.""
İsrail'in soykırım politikasına en net ve güçlü tepkiyi veren ülkenin Türkiye olduğunu vurgulayan Erdoğan, şunları söyledi:
""Ülkemizin bu kararlı tavrının Netanyahu hükümetinde nasıl bir rahatsızlık oluşturduğu yapılan densiz açıklamalardan anlaşılmaktadır. Devlet adamı olmak yerine klavye soytarılığına özenenlere şunu söylemek isterim, 'Bayrağımıza ve bağımsızlığımıza dil uzatan sosyal medya şarlatanlarını rahatsız etmeyi sürdüreceğiz.' Gözünü kan bürümüş soykırım şebekesi ne yaparsa yapsın Türkiye'nin ve Türk milletinin, Filistin halkıyla dayanışmasını engelleyemeyecektir. Masumların gözyaşı üzerinden ikbal devşirmeye heveslenenler, ne kadar büyük bir gaflete düştüklerini er ya da geç anlayacaklardır. Güçlü Türkiye inşallah bölgemizde barışın teminatı olacaktır. Tarih boyunca mazlumların sığınağı olan ülkemiz kimsesizlerin, kimsesi olma vasfını koruyacaktır.""
Cumhurbaşkanı Erdoğan, Türkiye Yüzyılı'nın inşası için gece gündüz koşturduklarını, yakın çevrelerindeki tüm sıkıntılara rağmen ekonomide hedefleriyle uyumlu şekilde yollarında ilerlediklerini vurguladı.
Geçen hafta açıklanan verilerin doğru yolda olduklarını teyit ettiğini aktaran Erdoğan, ihracatta tarihin en yüksek temmuz ayı rakamına ulaştıklarına dikkati çekti.
2024 Temmuz ayı ihracatının geçen yılın aynı ayına göre yüzde 13,8 artışla 22 milyar 512 milyon dolar olduğunu bildiren Erdoğan, şunları kaydetti:
""Tüm zamanların en yüksek temmuz ayı ihracatını gerçekleştirdik. Yıllıklandırılmış ihracatımızda toplam 261,5 milyar dolar ve bir önceki yıla göre yüzde 3,4 artışla yine Cumhuriyet tarihinin rekorunu kırdık. Mal ihracatında son bir yılda 8,7 milyar dolar net artış sağlandı. İthalatımızdaki düşüş eğilimi aynı şekilde devam ediyor. İthalatımız temmuz ayında yıllık bazda yüzde 7,9 oranında yani 2,6 milyar dolar geriledi. İhracattaki artış ve ithalattaki azalışın etkisiyle dış ticaret açığımız yıllık bazda yüzde 42,3 düşüşle 7,2 milyar dolara indi. İhracatın, ithalatı karşılama oranında 14,5 puanlık güçlü bir yükseliş yaşandı. Yüzde 75,7 seviyesine çıkan bu oranı inşallah daha da arttıracağız.""
2002'de toplam 36 milyar dolar ihracat yapan bir ülkeyi 1 ayda 22,5 milyar dolar ihracat gerçekleştiren ülke konumuna taşıdıklarına dikkati çeken Erdoğan, şu ifadeleri kullandı:
""İsrail'le dış ticaret işlemlerini durdurduğumuz bir dönemde böyle bir orana ulaşmamız ayrıca takdire şayandır. Buradan milletimin huzurunda açıkça ifade ediyorum. Türkiye mevcut İsrail hükümetini ateşkese zorlamak ve insani yardımların Gazze'ye kesintisiz girişimini temin etmek amacıyla aldığı bu kararın sonuna kadar arkasındadır. İhracatçılarımızın da kendilerine yeni pazarlar bularak burada yaşanan kaybı telafi ettiklerini görmekten memnuniyet duyuyoruz. Hemen her şeyin bir şekilde telafisi olur ama Filistinli mazlumlara sırtını dönmenin telafisi olmaz.""
Daha fazla gayret göstererek yıl sonu hedefleri olan 267 milyar dolar ihracat rakamını da mutlaka yakalayacaklarını dile getiren Erdoğan, Türk malı damgalı ürünleri Afrika'dan Asya'ya, dünyanın dört bir ucuna ulaştıran ihracatçıları tebrik ederek, onlardan yılın son 5 ayını çok iyi değerlendirerek kendilerine müjdeli haber vermelerini beklediğini söyledi.
Cumhurbaşkanı Erdoğan, ülke olarak, kültür, inanç, sağlık turizmi, doğa sporları gibi farklı alanlarda ciddi imkanlara sahip olduklarını, 81 ilin her bir köşesinin, köylerde, ilçelerde saklı kalmış her eserin ayrı bir medeniyetin izlerini taşıdığını ifade etti.
Anadolu'nun eşsiz güzellikte açık hava müzesi olduğunu dile getiren Erdoğan, şunları söyledi:
""Ancak uzun yıllar bu imkanlardan yeterince istifade edemedik. Altyapı eksiği ve terör belası turizmin gelişmesine yıllarca engel oldu. Son 22 yılda doğudan batıya, kuzeyden güneye ülkemizin gizli kalmış hazinelerini turizme kazandırmak için çok mücadele ettik. Doğu ve güneydoğu illerimizin üzerinden terörün gölgesi kalktıkça buralar turizmden de hak ettiği yeri almaya başladı. Ulaştırma yatırımlarımızla ülkemizin 81 vilayeti, 782 bin kilometrekarenin her bir karışı yerli ve yabancı misafirlerimizin ziyaretine açıldı. Bir zamanlar bacasız sanayi denilen turizm bizim dönemimizde Türkiye ekonomisinin lokomotif sektörlerinden biri haline geldi. Turizm sektörümüze yaptığımız yatırımların karşılığını fazlasıyla alıyoruz. Geçtiğimiz günlerde açıklanan 2024 yılının ilk 6 ayına ait turizm rakamları bu gerçeği bir kez daha ortaya koymuştur.""
Erdoğan, 2024'ün ilk 6 ayında turizmde gurur verici bir başarıya imza attıklarını, bu dönemde Türkiye'yi ziyaret eden turist sayısının 26 milyon 137 bine ulaşarak bir önceki yılın aynı dönemine göre yüzde 14 artışla rekor kırdığını bildirdi.
Geçen yıl ilk 6 ayda, 93 dolar olan kişi başı gecelik harcama tutarının bu sene 98 dolara çıktığını belirten Erdoğan, yıl sonunda bu meblağın 103 dolara çıkacağını tahmin ettiklerini söyledi.
Bu rakamlara bağlı olarak turizm gelirlerinin arttığını, 2023'ün ilk 6 ayında 21,6 milyar dolar olan toplam gelirin bu senenin aynı döneminde yüzde 9,3 yükselişle 23,7 milyar dolara çıktığını aktaran Erdoğan, şöyle devam etti:
""Çok büyük aksilik olmazsa yıl sonunda 60 milyar dolar turizm gelirini, 60 milyon turist sayısını yakalayacağız. Ancak turizmde hala katetmemiz gereken mesafe olduğunu biliyoruz. Bölgemizdeki istikrarsızlıklar ve çatışmalar azaldıkça bu mesafeleri çok daha hızlı şekilde aşacağız. Turizm sektörümüzün de vizyonunu buna göre şekillendirmesinde fayda var, Şunu hiçbir zaman aklımızdan çıkarmayalım, aşırı kar hırsıyla, hızlı kazanç peşinde koşmak, orta ve uzun vadede turizm sektörümüzde onulmaz yaralar açacaktır. Her ne suretle olursa olsun vurgunculuk yapanlar, en büyük zararı milletimize, Türkiye'nin saygınlığına, sektörden ekmek yiyen milyonlarca vatandaşımıza vermektedir.
Her zaman söylüyorum itibar ve güven zor kazanılan fakat kolayca kaybedilen değerlerdir. Fırsatçıların bu değerlerimizi dinamitlemesine müsaade etmemeliyiz. Ülkemizin prestijine ve turizm sektörümüze zarar veren arızi durumların ortadan kaldırılması noktasında, devletimizin kurumları kadar sektörün bizatihi kendisine çok önemli görevler düşüyor. Daha büyük hedeflere kulaç atarken, turizm sektörünün gelişmesine ayak bağı olan bu yüklerden de kurtulacağımıza inanıyorum.""
Cumhurbaşkanı Recep Tayyip Erdoğan, ""Haziran itibarıyla enflasyonda başlayan düşüş süreci, temmuzda biraz daha belirginleşti. Yıllık enflasyon, en yüksek seviyesine göre 13,7 puan geriledi. Önümüzdeki aylarda bu eğilim, hızlanarak devam edecek."" dedi.
Turizm ve ticaret rakamlarında olduğu gibi bugün açıklanan temmuz ayı enflasyon oranlarının da ümitlerini artırdığını belirten Erdoğan, şöyle konuştu:
""Haziran itibarıyla enflasyonda başlayan düşüş süreci, temmuzda biraz daha belirginleşti. Yıllık enflasyon, en yüksek seviyesine göre 13,7 puan geriledi. Önümüzdeki aylarda bu eğilim, hızlanarak devam edecek. Sene sonunda enflasyonu hedeflerimizle uyumlu oranlara mutlaka indireceğiz. Amacımız, enflasyonu düşürerek kalıcı refah artışını sağlamaktır. Küresel ekonomide son 4 yıldır devam eden fırtınalı seyir, gelişmiş ülkeler dahil hepimizi zorluyor.""
Erdoğan, bu sabah dünya sermaye piyasalarında yaşananların, hükümetin nasıl belirsizliklerle dolu bir atmosferde yürüdüğünü gösterdiğini dile getiren Erdoğan, şunları kaydetti:
""Türkiye, emin ve ehil ellerde yoluna devam etmektedir. İnşallah bu yolun sonunda da ekonomide menzili maksuduna varacaktır. Türk ekonomisi bu güce, bu potansiyele, 22 yıllık çabalar neticesinde inşa ettiği bu sağlam temele ziyadesiyle sahiptir. Bunun için biraz daha sabredecek, biraz daha dirayetli davranacağız. Muhalefetin buram buram popülizm kokan, ülkeye faydadan çok zarar getirecek afaki söylemlerine prim vermeyeceğiz. Onlar konuşmayı, meydanlarda atıp tutmayı çok sever ama iş, verilen sözleri tutmaya gelince ara ki bulasın. SGK'ye olan birikmiş borçlarını dahi ödemeyen, dahası absürt bahanelerle bu borçtan kaçmanın yollarını arayan bir zihniyetten memlekete ve şehirlerimize hayır gelmez. Vatandaşlarımdan muhalefetin karamsar, kötümser, moral bozmayı amaçlayan açıklamalara itibar etmemelerini, 22 yıllık tarihi başarılarla dolu hükümetimize güvenmeye devam etmelerini bekliyorum.""
Cumhurbaşkanı Erdoğan, devlet olarak kendilerinin de üzerlerine düşeni yaptıklarını belirterek, şunları söyledi:
""İçinden geçtiğimiz hassas dönemde, ihtiyaç sahibi vatandaşlarımızın yükünü hafifletmek için onların yanında oluyoruz. 2022 yılında çok önemli bir program başlattık. Türkiye Aile Destek Programı'yla ihtiyaç sahiplerine nakdi destek ulaştırdık. Hanelerimizi elektrik tüketim desteğinden faydalandırma yanında, bu hanelerdeki evlatlarımız için de ilave destekler sağladık. Programımız kapsamında bugüne kadar 4,2 milyon tekil ailemizin elinden tuttuk. Dar gelirli ailelerimize toplamda 88,2 milyar liranın üzerinde destekte bulunduk. Programın son ödemesini geçtiğimiz ay gerçekleştirdik. Kabine toplantımızda bu konuyu tüm yönleriyle tekrar gözden geçirdik. 2 yıldır uyguladığımız destek programımızı, sosyal devlet vasfımızın bir gereği olarak 2024 yılının sonuna kadar uzatıyoruz. Aldığımız bu kararın, Türkiye Aile Destek Programından faydalanan kardeşlerim başta olmak üzere milletimize hayırlı olmasını diliyorum.""
Türkiye'nin, diplomasinin farklı alanlarındaki başarı grafiğini sürekli yükselttiğini, son yıllarda küresel ve bölgesel diplomasinin kalbinin attığı yer haline dönüştüğünü vurgulayan Erdoğan, şöyle konuştu:
""Rusya-Ukrayna savaşında İstanbul sürecinden 33 milyon ton tahılın Türk boğazlarından dünya piyasasına ulaştırıldığı Karadeniz Tahıl Girişimi'ne kadar pek çok önemli diplomasi zaferine bizler imza attık. Bunun en son örneği istihbarat alanında geçen hafta yaşandı. Milli İstihbarat Teşkilatımızın ara buluculuğunda son derece hassas bir çalışma neticesinde, 2. Dünya Savaşı sonrası en büyük esir takası, ülkemizin ev sahipliğinde Ankara'da gerçekleştirildi. Amerika, Almanya, Polonya, Slovenya, Norveç, Rusya ve Belarus cezaevlerinde bulunan 26 kişinin değişimi, hiçbir pürüzle karşılaşılmadan hamdolsun tüm dünyaya örnek olacak şekilde yapıldı. İnsani boyutunun ötesinde Türkiye'nin kilit rolünü de tescilleyen bu önemli takas operasyonunda kritik rol üstlenen Milli İstihbarat Teşkilatımızı ve MİT mensuplarımızı canı gönülden tebrik ediyorum. 97 yıldır devletimizi nice saldırıdan, nice ihanetten, nice provokasyondan gerektiğinde canları pahasına koruyan MİT Başkanlığımızın isimsiz kahramanlarına bugün bir kez daha teşekkür ediyorum. Dün Tacikistan'da Pamir Dağları'nda işgalcilere karşı yürüttüğü cihat sırasında şehit düşen Teşkilat-ı Mahsusa'nın kurucusu Enver Paşa'nın şehadetinin 102. yıl dönümüydü. Ömrü harp meydanlarında geçen, son nefesini yine savaş meydanında veren Türk-İslam İttihadı'nın büyük mücahidi Enver Paşa'yı, bu vesileyle bir kez daha rahmetle yad ediyorum. Rabbim ruhunu şad, mekanını inşallah cennet eylesin."""
https://www.aa.com.tr/tr/dunya/israilin-teslim-ettigi-80-filistinlinin-naasi-han-yunus-kentinde-topraga-verildi/3295832,İsrail'in teslim ettiği 80 Filistinlinin naaşı Han Yunus kentinde toprağa verildi,"İsrail ordusunun teslim ettiği 80 Filistinlinin cenazesi, Gazze Şeridi'nin güneyindeki Han Yunus kentinde defnedildi.","Filistin Sağlık Bakanlığından yapılan yazılı açıklamada, İsrail'in, bugün Filistinlilere ait 80 naaşı teslim ettiği belirtildi.
Açıklamada, İsrail'den teslim alınan naaşların Han Yunus kentindeki Türk Mezarlığında toprağa verildiği ifade edildi.
Filistin resmi ajansı WAFA'da yer alan haberde de İsrail ordusunun, daha önce Gazze Şeridi'ndeki mezarlıklardan çıkardığı 84 naaşı iade ettiği aktarıldı.

Cenazelerin Uluslararası Kızılhaç Komitesi üzerinden teslim edildiği vurgulanan haberde, naaşların Han Yunus'ta toprağa verildiği kaydedildi.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 314’ü çocuk, 10 bin 980’i kadın olmak üzere 39 bin 623 Filistinli öldü, 91 bin 469 kişi yaralandı."
https://www.aa.com.tr/tr/gundem/kocaeli-ve-sakarya-sahillerinde-gecen-hafta-192-kisi-bogulmaktan-kurtarildi/3295755,Kocaeli ve Sakarya sahillerinde geçen hafta 192 kişi boğulmaktan kurtarıldı,"Kocaeli ve Sakarya sahillerinde görev yapan cankurtaranlar, geçen hafta boğulma tehlikesi geçiren 192 kişinin yardımına koştu.","Kocaeli Büyükşehir Belediyesinden yapılan açıklamaya göre, Kocaeli Sahilleri Su Kazaları Engelleme Merkezi (KOSKEM) ekipleri, denize girenlerin güvenliği için çalışmalarını sürdürüyor.

Cankurtaranlar, sezon boyunca İzmit Körfezi'nde Karamürsel Altınkemer, Ereğli Kumyalı, Darıca sahili, Darıca Bayramoğlu halk plajı ile kadınlar plajı, Kandıra'da Bağırganlı, Seyrek, Sarısu, Kerpe, Kumcağız, Kovanağzı, Miço Koyu ve Cebeci halk plajlarında görev yapıyor.
Ekipler, 29 Temmuz-4 Ağustos'ta Cebeci'de 58, Kovanağzı'nda 3, Kumcağız'da 43, Miço Kadınlar Plajı'nda 2, Kerpe’de 7, Sarısu’da 5, Seyrek’te 7, Bağırganlı’da 18, Karamürsel’de 5, Ereğli Sahili'nde 3, Darıca'da 9 ve Bayramoğlu’nda 3 olmak üzere toplam 163 kişiyi boğulmaktan kurtardı, 24 vatandaşa da ambulans birimlerince sağlık hizmeti verdi.

Sakarya Büyükşehir Belediyesi İtfaiye Daire Başkanlığı cankurtaran ekipleri, geçen hafta boğulma tehlikesi geçiren 29 kişiye müdahale etti.
Kentin kuzeyindeki 53 kilometrelik sahil şeridinde görev yapan cankurtaranlar, Karadeniz'e kıyısı bulunan Karasu, Kocaali ve Kaynarca sahillerinde denize girenlerin can güvenliği için çalışıyor.
Toplamda 45 kulede jet ski, ATV, arazi araçları ve 72 personelle hizmet veren cankurtaranlar, geçen hafta dalga ve rip akıntıları nedeniyle boğulma tehlikesi geçiren 29 kişinin yardımına koştu."
https://www.aa.com.tr/tr/saglik/ikinci-derece-yaniklarda-yumurta-aki-esasli-tedavi-malzemesi-icin-patent-alindi/3295737,İkinci derece yanıklarda yumurta akı esaslı tedavi malzemesi için patent alındı,"Süleyman Demirel Üniversitesi (SDÜ) öğretim üyelerinin geliştirdiği ikinci derece yanıklarda kullanılacak olan ""Yumurta Akı Esaslı Nanolifli Tedavi Malzemesi"" ürünü için yapılan patent başvurusu onaylandı.","Proje, SDÜ Tekstil Mühendisliği Bölümü Öğretim Üyesi Prof. Dr. Funda Cengiz Çallıoğlu'nun danışmanlığında ve Dr. Öğr. Üyesi Mustafa Geysoğlu'nun doktora çalışması olarak hazırlandı.
İkinci derece yanık yaralarının iyileştirilmesine yönelik kullanılacak olan tıbbi malzeme, Türk Patent ve Marka Kurumu (TÜRKPATENT) tarafından onaylandı.
SDÜ Tekstil Mühendisliği Bölümü Dr. Öğr. Üyesi Mustafa Geysoğlu gazetecilere, geliştirdikleri ""Yumurta Akı Esaslı Nanolifli Tedavi Malzemesi"" isimli ürün için yaptıkları patent başvurusunun onayladığını söyledi.
Malzemenin 2022'de AR-GE sürecinin tamamlandığını belirten Geysoğlu, ""Üniversitemizin araştırma yenilikçilik direktörlüğü aracılığıyla aralık ayında patent başvurusu gerçekleştirdik. Çalışma yaklaşık olarak altı yıllık bir emeğin ürünü ve aynı zamanda benim doktora çalışmamın konusunu oluşturmakta. Ürünün geliştirilmesi uzun ve zahmetli bir süreç içermekte olup, optimizasyon, karakterizasyon işlemleri, ürünün performansının belirlenmesi ve hayvan deneyleri gibi genel başlıkları içermektedir."" diye konuştu.
Patent ortaklarından SDÜ Tıp Fakültesi Histoloji-Embriyoloji Anabilim Dalı Öğretim Üyesi Prof. Dr. Kanat Gülle de, geliştirilen malzemenin, ikinci derece yanık yaralarının iyileştirilmesini hızlandırma potansiyeline sahip olduğunu ifade etti."
https://www.aa.com.tr/tr/saglik/sunnet-icin-cocugun-yasina-dikkat-edilmesi-onerisi-/3295598,"Sünnet için ""çocuğun yaşına dikkat edilmesi"" önerisi","Bezmialem Vakıf Üniversitesi Tıp Fakültesi Hastanesi Üroloji Anabilim Dalı Öğretim Üyesi Doç. Dr. Akçay ""Çocuğun ilk 2 yaş içinde tuvalet eğitimi öncesinde sünnet olmasını öneren makaleler mevcut. 2-6 yaş aralığında çocukta sünnet önerilmemekte"" dedi","Bezmialem Vakıf Üniversitesi Tıp Fakültesi Hastanesinden yapılan açıklamaya göre, erkek çocuklarının hayatında önemli yere sahip sünnetin zamanlaması, çocuğun yaşı, kullanılan yöntem ve uygulanma şartları önem taşıyor.
Hekim olmayanlar tarafından yapıldığında ciddi sağlık sorunlarına yol açabilen sünnet için ideal yaş da en çok merak edilenler arasında yer alıyor.
Açıklamada görüşlerine yer verilen Bezmialem Vakıf Üniversitesi Tıp Fakültesi Hastanesi Üroloji Anabilim Dalı Öğretim Üyesi Doç. Dr. Muzaffer Akçay, sünnet için 2 yaş öncesi ve 6 ila 10 yaş arasının önerildiğini belirtti.
Doç. Dr. Akçay, ""Sünnet, penis kanseri gibi hastalıklara karşı koruyucudur. Bu yüzden sünnet özellikle ilk 2 yaş için daha uygundur."" ifadelerini kullandı.
Sünnet yaşının çocuk özelinde düşünülmesi gerektiğine dikkati çeken Akçay, ""Çocuğun doğuştan sünnetli olması (hipospadias) yani sünnet derisinin olmaması, çocuğun fazla kilolu olmasından ötürü gömük penisinin olması veya psikolojik sebeplere ve aile dinamiklerine bağlı sünnet için önerilen yaş aralığı değişmektedir. Çocuğun doğumundan sonra ilk 2 yaş içinde, tuvalet eğitimi öncesinde sünnet olmasını öneren makaleler literatürde mevcuttur. 2-6 yaş aralığında çocuktaki psikososyal gelişim açısından harici bir tıbbi zorunluluk olmadıkça sünnet önerilmemektedir. Diğer önerilen yaş aralığı ise 6-10 yaş aralığıdır."" bilgisini verdi.
Doç. Dr. Akçay, ""parafimozis"" adı verilen durumda acil sünnet olunması gerektiğini anlattı.
Sünnetin genel veya lokal anesteziyle yapıldığını vurgulayan Akçay, ""Cerrahi sonrasında enfeksiyon riskini azaltmak için yara hattına 4-5 gün boyunca antibiyotikli krem önerilir. Bu esnada su değdirilmemesi de önemlidir."" ifadelerini kullandı."
https://www.aa.com.tr/tr/gundem/icisleri-bakani-yerlikaya-ulkemizde-duzenli-gocmen-sayisi-bugun-itibariyla-4-milyon-437-bin/3295554,İçişleri Bakanı Yerlikaya: Ülkemizde düzenli göçmen sayısı bugün itibarıyla 4 milyon 437 bin,"İçişleri Bakanı Ali Yerlikaya, ""Ülkemizde düzenli göçmen sayısı bugün itibarıyla 4 milyon 437 bin."" dedi.","İçişleri Bakanı Ali Yerlikaya, AK Parti İnsan Hakları Başkanlığınca parti genel merkezinde düzenlenen İnsan Hakları Eğitim Programı'nda, ""Sosyal Politikalar ve İnsan Hakları"" konusunda sunum yaptı.
Göçün dünya döndükçe devam edecek bir kavram olduğunu belirten Yerlikaya, göçün kaynağından göçe hedef olan ülkelere göçmenlerin yolculuğuyla ilgili Türkiye gibi ülkelerde, girişlerinden tekrar ülkelerine dönüşlerine kadar hak, hukuk, insan hakları noktasında çok büyük sınavlar verildiğini söyledi.
Yerlikaya, ""kıyıya bebekler vurmasın"" diye çalıştıklarını vurgulayarak, ""Dünyada 300 milyon göçmen var, büyük bir sayı. Birleşmiş Milletler Mülteciler Yüksek Komiserliği diyor ki o 300 milyonun içerisinde zorla evinden edilenler 123 milyon. Yine 47 milyon koruma altındakiler. Ülkemizde düzenli göçmen sayısı bugün itibarıyla 4 milyon 437 bin. 3 milyon 103 bin geçici koruma altındaki Suriyeliler, 1 milyon 109 bin ikamet izni, 224 bin uluslararası koruma altındakiler."" bilgisini verdi.
Düzenli ve düzensiz göçmenlerle ilgili rakamların her cumartesi Göç İdaresi Başkanlığı tarafından açık kaynaklara verildiğine işaret eden Yerlikaya, Türkiye'de bu rakamlardan katbekat düzenli ve düzensiz göçmen olduğunu söylemenin akıl tutulması olduğu değerlendirmesinde bulundu.
Yerlikaya, yabancıların adres beyanlarında oturup oturulmadığını araştırdıklarını ifade ederek, ""3 milyon 103 bin Suriyelinin 729 bininin adresinde bulunmadığını gördük."" diye konuştu.
Bu kişilere adreslerini güncellemeleri konusunda Türkçe, İngilizce ve Arapça uyarılar gönderdiklerini anlatan Yerlikaya, adresi güncellemeleri için önce 90 gün, ardından 2 ay daha süre verdiklerini, süre dolduğunda bu kişilerin eğitim, sağlık gibi hiçbir hizmetten faydalanamayacağını bildirdi.
Yerlikaya, düzensiz göçmen ve göçmen kaçakçılığıyla ilgili mücadele ettiklerini vurguladı.
Suriye'nin kuzeyine 3 harekat düzenlediklerini, orada güvenli bölge oluşturduklarını aktaran Yerlikaya, o güvenli bölgeden göç potansiyeli olan 4 milyonun üzerinde kişinin Türkiye'ye gelirken durdurulduğunu söyledi.
Yerlikaya, göçe sebep olan tüm unsurları gidermeyle ilgili çalışmalar yaptıklarının altını çizerek, sınır güvenliğine yönelik Türkiye'nin yaptığı çalışmaların yer aldığı video üzerinden de bilgi verdi.
Sınırlarda sensörlü aydınlatma, asansör kuleler, zırhlı gözetleme aracı, optik kuleler ve termal kameralar olduğunu belirten Yerlikaya, 2023'ten bugüne sınırlardan girişi engellenen 202 bin 705 düzensiz göçmen olduğunu kaydetti.
Bakan Yerlikaya, ""En büyük odaklandığımız konu, göçmen kaçakçılığı organizatörleri. 2023 nisan ayında hükümetimiz bununla ilgili karar aldı ve cezayı da 5 yıldan başlayıp 8 yıla çıkardı."" açıklamasında bulundu.
Göçmen kaçakçılarının insanlık düşmanı olduğunu vurgulayan Yerlikaya, göçmen kaçakçılığıyla mücadelenin valilik, jandarma, ve emniyetin performans kriterlerinden biri olduğuna işaret etti.
Yerlikaya, düzensiz göçmenlerin tespitini kolaylaştırmak için 81 ilde mobil göç noktası aracının bulunduğunu ifade ederek, araçlar sayesinde 1 milyon 200 bine yakın sorgulama yapıldığını, 126 bin 766 düzensiz göçmenin tespit edildiğini söyledi.
Bakan Yerlikaya, 121 özel uçuşla 22 bin 987 düzensiz göçmeni sınır dışı ettiklerini anlattı. Türkiye'de 25 şehirde 32 geri gönderme merkezi olduğunu aktaran Yerlikaya, bu merkezlerde üç öğün yemek, sosyal alan, sağlık desteği gibi birçok hizmet verildiğini belirtti.
Programda, ""Göç ve İnsan Hakları"" konulu video gösterimi sunuldu. Konuşmaların ardından AK Parti İnsan Haklarından Sorumlu Genel Başkan Yardımcısı Hasan Basri Yalçın, Bakan Yerlikaya'ya AK Parti İnsan Hakları Başkanlığı tarafından hazırlanan kitap setini hediye etti."
https://www.aa.com.tr/tr/politika/bakan-goktas-aile-hekimligine-benzer-bir-model-ile-meslek-personelimizin-olmasini-saglayacagiz/3295521,Bakan Göktaş: Aile hekimliğine benzer bir model ile meslek personelimizin olmasını sağlayacağız,"Aile ve Sosyal Hizmetler Bakanı Göktaş, ailelerin sosyal hizmetlere erişimini artırmak ve daha etkin bir sosyal hizmet sunumu gerçekleştirmek için önemli bir çalışma başlattıklarını bildirdi.","Aile ve Sosyal Hizmetler Bakanı Mahinur Özdemir Göktaş, AK Parti İnsan Hakları Başkanlığınca parti genel merkezinde düzenlenen İnsan Hakları Eğitim Programı’nda, ""Sosyal Politikalar ve İnsan Hakları"" konusunda sunum yaptı.
Bakan Göktaş, Bakanlık olarak aileyi temele alarak uyguladıkları sosyal politikalarla çocukların, kadınların, engellilerin, yaşlıların, şehit yakını ve gazilerin refah ve huzurunu artırmayı hedeflediklerini vurguladı.
Sosyal politikalar ve geliştirdikleri özgün sosyal hizmet modelleriyle kırılgan grupların, insan haklarından ödün vermeden bir yaşam sürmeleri için gayret gösterdiklerini ifade eden Göktaş, aileyi toplumun huzur ve refahının teminatı olarak gördüklerini yineledi.
Aile kurumunun birliği, refahı ve yapısına yönelik risk ve tehditleri, demografik riskler, cinsiyetsizleştirme, dijital tehditler, iş ve aile uyumunun zayıflaması, artan sosyal hizmet ihtiyacı, afet ve acil durumlar olarak sıralayan Göktaş, söz konusu risklere ilişkin de değerlendirmelerde bulundu.
Cinsiyetsizleştirmeyi son dönemde dünya genelinde yayılan önemli bir risk olarak nitelendiren Göktaş, ""Sosyal medyada, televizyonda, olimpiyatların açılışında dahi cinsiyetsizleştirme ile ilgili yoğun bir propaganda olduğunu görüyoruz"" diye konuştu.
Türkiye’nin doğurganlık hızının azaldığına da dikkati çeken Göktaş, ""Nüfusun kendini yenileme eşiği 2,1 seviyesi. Mevcut durumda ise doğurganlık oranımız 1,51. Bu da alarm verici bir durum. 2017’den bu yana nüfusumuz kendini yenilemiyor, gitgide geriye gidiyor."" ifadesini kullandı.
Bakan Göktaş, şunları kaydetti:
""Bu risklere karşı, ailenin hem kendi içinde hem de toplumla kurduğu ilişkilerde karşılaştığı sorunların üstesinden gelebilmesi için bütüncül bir anlayışla desteklenmesi, korunması ve güçlendirilmesi gerekiyor. Bu kapsamda, mayıs ayında ilk defa aileyi temel alan bir eylem planını hayata geçirdik: Ailenin Korunması ve Güçlendirilmesi Eylem Planı. Bu eylem planı kapsamında, tüm ilgili kurumlarla işbirliği halinde uygulayacağımız eylemlerle, bu risklerle mücadele edeceğiz.""
Göktaş, yurt genelinde 414 Sosyal Hizmet Merkezi ile toplumun tüm kesimlerine bütüncül bir yaklaşımla sosyal hizmetleri sağladıklarını belirterek, Aile Sosyal Destek Personeli (ASDEP) ile hane ziyaretleri gerçekleştirerek ihtiyaçları yerinde tespit ettiklerini bildirdi.
Aileleri, eğitim ve danışmanlık hizmetleriyle de desteklediklerini dile getiren Göktaş, şöyle konuştu:
""Sunduğumuz sosyal hizmetlere erişimi artırmak ve daha etkin bir sosyal hizmet sunumu gerçekleştirmek için halihazırda yürütmekte olduğumuz önemli bir çalışmamız var. Ailelerimiz için daha etkin, sürekli ve sürdürülebilir bir hizmet modeli tasarlıyoruz. Mahalle bazlı bir sosyal hizmet modeli ile her mahallenin büyüklüğüne göre belirlenmiş meslek personelleri tarafından takip edilmesini sağlamak istiyoruz. Bu temelinde aile hekimliğine benzer bir model. Her bir ailemizle ilgilenen belirli bir meslek personelimizin olmasını sağlayacağız. Bu model ile, aile odaklı sosyal politika ve hizmetlerin yerel düzeydeki risk ve tehditlere göre özelleştirilmesi için sosyal risk haritaları çıkaracağız. Olası risklere karşı önleyici tedbirler çerçevemizi de böylece geliştireceğiz.""
Geleceğin teminatı olarak nitelendirdiği çocukların sağlıklı, sosyal ve duygusal yönden güçlü, problem çözme yeteneği yüksek ve üretken bireyler olarak yetişmelerini önemsediklerini vurgulayan Göktaş, uyguladıkları aile odaklı sosyal hizmet modellerine ilişkin bilgi verdi.
Çocukların aile yanında büyümelerine önem verdiklerini ifade eden Göktaş, ""Bunun mümkün olmadığı durumlarda, çocuklarımızı bakım kuruluşlarımızda koruma altına alıyoruz. Hepimizin diline yerleşmiş geçmişten gelen bir ‘çocuk esirgeme yurdu’ kavramı var. Ancak, artık çocuklarımız yurtlarda kalmıyorlar. Aile ortamına yakın, çocuklarımızın komşuluk ilişkileri ile sosyalleşebildiği çocuk evlerimizde ve çocuk evleri sitelerimizde çocuklarımıza ev sıcaklığında bakım sağlıyoruz."" diye konuştu.
Şehit aileleri, gaziler, engelliler ve kadınlara yönelik gerçekleştirilen hizmetlere de değinen Göktaş, ""Şuna yürekten inanıyoruz ki, kadını güçlü kılacak her somut adım, ülkemizin güçlenmesi demek. Güçlü kadın, güçlü Türkiye demek. Bu çerçevede, bu yıl yürürlüğe koyduğumuz 'Kadının Güçlenmesi Strateji Belgesi ve Eylem Planı'nda kapsamlı bir yol haritası benimsedik. Bu yol haritası ile kadınları eğitim, sağlık, ekonomi, liderlik ve karar alma mekanizmalarına katılım, çevre ve iklim değişikliği eksenlerinde belirlediğimiz politikalarla desteklemeye devam ediyoruz."" dedi.
Kadına yönelik şiddeti ""açık bir insan hakkı ihlali"" olarak nitelendiren Göktaş, şunları kaydetti:
“Bu ihlal karşısındaki kararlı mücadelemizde tek bir vaka bile bizim için çok fazladır. Kadının yaşama, sağlık, güvenlik ve özgürlük gibi temel haklarını ihlal eden, aile ve toplum huzurunu tehdit eden şiddet karşısında duruşumuzdan asla taviz vermedik. Fiziksel, psikolojik ve ekonomik boyutları olan bu sorunla mücadelemizi, 'sıfır tolerans' ilkesi doğrultusunda büyük bir kararlılıkla sürdürüyoruz. 6284 sayılı Ailenin Korunması ve Kadına Yönelik Şiddetle Mücadele Kanunu ile bu konuda dünyada eşi benzeri az bulunan hukuki bir düzenlemeye sahibiz. Koruyucu, önleyici ve iyileştirici tedbir çerçevesi ve uygulamaya koyduğumuz eylem planları ile kadına yönelik şiddete karşı topyekun bir mücadele ortaya koyuyoruz. 81 ilimizde bulunan 82 Şiddet Önleme ve İzleme Merkezi (ŞÖNİM) ile kadına yönelik şiddetle mücadelede bilgilendirici faaliyetler ve danışmanlık hizmetleri veriyoruz. 112 kadın konukevimizde şiddet mağduru kadınları çocuklarıyla yepyeni, sağlıklı ve mutlu bir hayat için hazırlıyoruz. KADES uygulaması ve Alo 183 Şiddetle Mücadele Hattı ile şiddete karşı etkin bir mücadele veriyoruz. Elektronik kelepçe uygulamasıyla yüksek riskli vakaları yakından takip ediyoruz. Kadına yönelik şiddet konusunda, toplumun tüm kesimleri için farkındalık sağlayıcı eğitim ve seminerlerimize devam ediyoruz. Nihai ve kati hedefimiz, tüm kadınların mutlu ve güvende olması, ülkemizde şiddetin tek bir türünün dahi yaşanmaması.""
Sosyal yardım programlarının uygulamasında hayata geçirdikleri sistemle bürokrasiyi asgari seviyeye indirdiklerini ifade eden Göktaş, ""Eskiden 12 işlem noktasında, 17 farklı evrak temini ile 15-20 günde tamamlanan bir sosyal yardım başvurusu süreci vardı. 1003 sosyal yardımlaşma ve dayanışma vakfı tarafından kullanılan Bütünleşik Sosyal Yardım Bilgi Sistemi ile vatandaşlarımız tek noktadan, herhangi bir evrak talebi olmadan, sadece kimlik kartları ile 1-2 dakika içerisinde sosyal yardım başvurusu yapabiliyor."" bilgisini paylaştı.
İsrail'in Filistin'e yönelik saldırılarına da değinen Göktaş, şunları söyledi:
""İsrail yönetimi, Filistin halkına uyguladığı soykırımla, insanların yaşam hakkını dünyanın gözü önünde açıkça ihlal ediyor. Savaşın gölgesinde yaşayan insanlar, eğitim ve sağlık başta olmak üzere pek çok temel insan haklarından mahrum. İnsan haklarını koruma idealiyle oluşturulan birlikler de Filistin'de yaşanan soykırım karşısında herhangi bir yaptırım uygulayamıyor. Bu aciz düzen içerisinde, Sayın Cumhurbaşkanı'mızın da vurguladığı, temel insan haklarına saygı gösteren adil ve kalıcı bir çözüme ihtiyaç var. Başta Türkiye olmak üzere, insan haklarına saygı duyan, tüm vicdanlı milletlerin bu sürecin takipçisi olacağına inanıyorum. Gazze şehrindeki acımasız saldırılar sonrası ülkemize getirilen çocuk, yaşlı ya da kronik hastalığı olan kişiler bulunuyor. Bakanlık olarak, bu kişilerin tamamına psikososyal destek hizmeti sunuyoruz. Ayrıca, misafirlerimizin barınma, bakım, sağlık ve eğitim gibi ihtiyaçları için ilgili yetkililer ile gerekli koordinasyonu sağlamaya da devam ediyoruz. Temennimiz odur ki, bir an önce, Filistin özgürleşsin, ilk kıblemiz Kudüs barış ve huzura kavuşsun.""
Göktaş, sunumunu ""Türkiye Yüzyılı""nda bireyi, aileyi ve toplumu güçlendiren, toplumsal dayanışmayı pekiştiren, insan hak ve özgürlüklerinin sürekli geliştiği kapsayıcı bir sosyal politika çerçevesiyle vatandaşlara hizmet için çalışmalarını kararlılıkla sürdüreceklerini söyleyerek tamamladı."
https://www.aa.com.tr/tr/saglik/diyarbakirda-ambulans-helikopter-kalp-krizi-geciren-72-yasindaki-hasta-icin-havalandi/3295445,Diyarbakır'da ambulans helikopter kalp krizi geçiren 72 yaşındaki hasta için havalandı,Diyarbakır'ın Lice ilçesinde kalp krizi geçiren kişi ambulans helikopterle hastaneye ulaştırıldı.,"İlçede evinde rahatsızlanan 72 yaşındaki Ramazan Mayuş, yakınları tarafından Lice Halis Toprak Vakfı Devlet Hastanesi'ne götürüldü.
Burada yapılan tetkiklerde kalp krizi teşhisi konulan Mayuş'un, ileri tedavi için Diyarbakır'a sevk edilmesine karar verildi.

İlçeden ambulans helikopterle alınan Mayuş, Dicle Üniversitesi (DÜ) Kalp Hastanesi'ndeki helikopter pistine getirildi.
Burada hazır bekletilen ambulansa alınan Mayuş, DÜ Kalp Hastanesi'ne götürüldü."
https://www.aa.com.tr/tr/dunya/israilin-304-gundur-saldirilarini-surdurdugu-gazzede-can-kaybi-39-bin-623e-cikti/3295412,İsrail'in 304 gündür saldırılarını sürdürdüğü Gazze'de can kaybı 39 bin 623'e çıktı,"İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı 39 bin 623'e yükseldi. Son 24 saatte Gazze Şeridi'ne düzenlenen saldırılarda 40 Filistinli hayatını kaybetti, 71 kişi yaralandı.","Gazze'deki Filistin Sağlık Bakanlığından yapılan açıklamada, İsrail'in Gazze Şeridi'ne 304 günden devam eden saldırılarına ilişkin bilgi verildi.
İsrail ordusunun son 24 saatte Gazze'nin çeşitli bölgelerine düzenlediği saldırılarda 3 katliam gerçekleştirdiği vurgulanan açıklamada, son bir günlük saldırılarda 40 Filistinlinin daha yaşamını yitirdiği, 71 sivilin yaralandığı belirtildi.
İsrail'in 7 Ekim'den bu yana Gazze Şeridi'ne düzenlediği saldırılarda yaşamını yitirenlerin sayısının 39 bin 623'e çıktığı aktarılan açıklamada, yaralı sayısının 91 bin 469'a yükseldiği kaydedildi.
Açıklamada ayrıca hala enkaz altında ve yol kenarlarında ölülerin bulunduğu ancak İsrail güçlerinin engellemesi nedeniyle sağlık ekipleri ile sivil savunma görevlilerinin cenazelere ulaşamadığına işaret edildi.
Sağlık kaynaklarından alınan bilgiye göre, İsrail ordusunun, Gazze'nin orta kesiminde yer alan Deyr el-Belah'taki El-Matahın bölgesine saldırısı sonucunda yaşamını yitiren 8 kişinin cesetleri, Mescid-i Aksa Şehitleri Hastanesine getirildi.
Gazze'deki şehir merkezinde ise ez-Zeytun Mahallesinin güneydoğusunda yer alan Kuveyt Bulvarı yakınlarında İsrail ordusunun saldırılarıyla 2 Filistinlinin öldüğü aktarıldı.
Gazze'nin kuzeyindeki Şeyh Rıdvan Mahallesi'nde bulunan ve daha önce İsrail saldırılarıyla yıkılan Şeyh Rıdvan Camisinin tekrar bombalandığı ifade edildi.
Gazze'deki Sivil Savunma Teşkilatı da kentin güneybatısında bulunan Tel el-Heva Mahallesi'nde, İsrail'in sivillerin bulunduğu bir bölgeye saldırısı sonucunda, 4 kişinin hayatını kaybettiğini bildirdi.
Öte yanran, Filistin Esirler Cemiyeti ile Filistin Kurtuluş Örgütüne bağlı Esirler ve Serbest Bırakılanlar Heyetinden yapılan ortak açıklamada, İsrail'in Batı Şeria ve Doğu Kudüs'teki baskınlarını sürdürdüğü belirtildi.
Açıklamada, İsrail ordusunun Batı Şeria’nın Beytüllahim, El Halil, Cenin, Nablus ve Ramallah kentlerinde gece boyunca devam eden baskınları sonucu en az 25 Filistinliyi gözaltına aldığı aktarıldı.
İsrail'in 7 Ekim 2023'ten bu yana Batı Şeria ve Doğu Kudüs'te gözaltına aldığı Filistinlilerin sayısı 9 bin 955'e yükseldi.
Filistin resmi ajansı WAFA'da yer alan habere göre İsrail güçleri, Cenin kentinin kuzey doğusundaki El-Celme beldesine baskın düzenledi.
Celme Köy Meclisi Başkanı Rıdvan Şaban, İsrail güçlerinin, üç buldozer eşliğinde girdiği kasabada Filistinlilere ait iki evi yıktığını söyledi.
Evlerden birinin Cemal Ebu Ferha adlı Filistinliye ait ve 170 metrekare olduğunu ifade eden Şaban, diğerinin ise Haşim Mahmud Ebu Ferha'ya ait ve 220 metrekare olduğunu dile getirdi.
Şaban, ""Haşim Mahmud Ebu Ferha yıkılan evini yeni döşemişti, evlenecek oğlu oturacaktı."" dedi.
Bölge sakinleri, yıkımın, C bölgesinde ""ruhsatsız olduğu"" bahanesiyle gerçekleştirildiğini kaydetti.
Görgü tanıklarından alınan bilgiye göre İsrail güçleri, Beytüllahim kentinin batısındaki Beyt Cala kasabasında da 150 metrekarelik tek katlı bir evi daha yıktı.
Tanıklar, yıkım öncesi Filistinlilerin eşyalarını almalarına izin verilmediğini söyledi.

"
https://www.aa.com.tr/tr/dunya/israil-in-lubnan-in-guneyine-hava-saldirisinda-bir-kisi-yaralandi/3295407,İsrail’in Lübnan’ın güneyine hava saldırısında bir kişi yaralandı,İsrail ordusunun Lübnan’ın güneyine düzenlediği saldırılarda bir kişinin yaralandığı belirtildi.,"Lübnan Sağlık Bakanlığından yapılan yazılı açıklamada, İsrail ordusunun Rab Talatin bölgesine yönelik hava saldırısı sonucu bir kişinin yaralandığı, tedavi için hastaneye nakledildiği kaydedildi.
Ülkenin resmi ajansı NNA'nın haberinde de İsrail ordusunun, Lübnan’ın güneyindeki Telvasa beldesine fosfor bombasıyla saldırı gerçekleştirdiği aktarıldı.

İsrail ordusuna ait savaş uçakları Lübnan hava sahasını ihlal edip başkent Beyrut semalarında alçak uçuş yaptı.
Hizbullah'ın kalesi olarak bilinen Beyrut'un güneyindeki Dahiye bölgesi üzerindeki alçak uçuşun ardından savaş uçakları ses duvarını aşarak art arda 2 defa tüm kentte duyulan şiddetli sonik patlama gerçekleştirdi.
Öte yandan, Lübnan resmi ajansı NNA'nın haberine göre, Dünya Sağlık Örgütünün (DSÖ) gönderdiği ilaç yardımı, Beyrut Refik Harir Uluslararası Havalimanı'nda Sağlık Bakanı Firaz Abyad ve DSÖ heyeti tarafından karşılandı.
Haberde, muhtemel savaştaki yaralıların tedavisinde kullanılacak 32 tonluk acil tıbbi yardım malzemesi ve ilaçlarının Lübnan tarafından teslim alındığı kaydedildi.
Lübnan Sağlık Bakanı Abyad, burada yaptığı konuşmada, ülkesinin savaş istemediğini vurgulayarak, şöyle devam etti:
""Biz ilk günden beri Gazze'den Lübnan'a ve güneyine kadar uzanan bir ateşkes talep ediyoruz, ancak sadece Gazze'de değil, Lübnan'da ve bölgenin diğer yerlerinde her gün gerçekleşen İsrail saldırılarını da görüyoruz. Sağlık sektörü olarak herhangi bir acil duruma karşı en üst düzeyde hazırlıklı olmaktan başka bir şey yapamayız.""
İsrail ordusu, 8 Ekim 2023'ten beri Lübnan'ın güneyine yönelik hava saldırıları düzenliyordu.
Ancak İsrail'in işgalindeki Golan Tepeleri'nde bulunan Mecdel Şems'te 27 Temmuz'da yaşanan ölümcül saldırının ardından İsrail'in Beyrut'ta Hizbullah'ın üst düzey komutanını öldürmesi ve Tahran'da Hamas lideri İsmail Heniyye'ye yönelik suikast sonrası taraflar arasındaki çatışmalar daha da tırmandı."
https://www.aa.com.tr/tr/dunya/fransada-paris-ve-cevresindeki-hastanelerde-elektrik-arizasi-nedeniyle-bilisim-hizmetleri-aksadi/3295348,Fransa'da Paris ve çevresindeki hastanelerde elektrik arızası nedeniyle bilişim hizmetleri aksadı,Fransa'da başkent ve çevresinde hizmet veren hastane zincirindeki elektrik arızasının bilgisayar sistemlerinde aksamaya yol açtığı bildirildi.,"Başkent Paris'in de bulunduğu Ile-de France bölgesindeki 38 yerleşkesi ile her yıl 8,3 milyon hastaya hizmet veren üniversite hastanesi AP-HP'de elektrik arızası meydana geldi.
AP-HP'nin sitesinden yapılan açıklamada, 3 Ağustos'taki arızanın bilgisayar sistemlerini olumsuz etkilediği belirtildi.
Açıklamada, bilişim sistemlerindeki sorunun tamamen elektrik arızasından kaynaklandığı, herhangi bir siber saldırı ya da sabotaj ihtimalinin bulunmadığı ifade edildi.
Öte yandan dün gece itibarıyla bilişim kaynaklarındaki arızaya ilişkin hasar giderme çalışmalarının ilk etabının tamamlandığı ve altyapıya yönelik onarımın sürdüğü kaydedildi.
Hastane yönetimi, yaşanan aksaklığın hastaların güvenliği için tehdit oluşturmadığını, acil de dahil tüm servislerin hizmet vermeyi sürdürdüğünü duyurdu.
Gün içinde hastanenin bilişim hizmetlerinin normale dönmesi bekleniyor.
2024 Paris Olimpiyatları'na ev sahipliği yapan, yaklaşık 16 milyon turisti ağırlaması öngörülen ülkenin başkenti ve çevresinde sağlık hizmetleri açısından da yoğun dönem yaşanıyor."
https://www.aa.com.tr/tr/saglik/akademisyenlerin-gelistirdigi-yazilimla-yapay-zeka-kanserli-hucreleri-tespit-ediyor/3295346,"Akademisyenlerin geliştirdiği yazılımla yapay zeka, kanserli hücreleri tespit ediyor","Hitit Üniversitesi tıp ve mühendislik fakültelerinden akademisyenlerce geliştirilen yazılım, kanserli hücreleri yapay zekayla tespit ediyor.","Hitit Üniversitesinin makine ve imalat teknolojileri alanında ihtisaslaşmasının ardından kurulan ""Dijital Dönüşüm Laboratuvarı""nda özellikle yapay zekanın farklı alanlarda kullanımına yönelik çalışmalar başlatıldı.
Üniversite bünyesinde, çeşitli kanser hastalıklarının teşhisinde yapay zeka kullanılması için çalışma yapılmak üzere Hitit Üniversitesi Tıp Fakültesi ve Mühendislik Fakültesinden akademisyen ve öğrencilerden oluşan ekip kuruldu.

Çalışma kapsamında hematoloji ve tıbbi mikrobiyoloji birimlerince lösemi hastalarından alınan kan örneklerinden yaklaşık 12 bin etiketlenmiş numune ile 10 farklı kanser türü yapay zekaya öğretildi.
Ayrıca mikroskoba entegre dijital aparat geliştirilerek, laboratuvar ortamında yapılan çalışmaların dijital veriye dönüştürülmesi sağlandı.

Hitit Üniversitesi Tıp Fakültesi Tıbbi Mikrobiyoloji Ana Bilim Dalı Başkanı Doç. Dr. Ünsal Savcı, AA muhabirine, kanser riski taşıyan ve taşımayan binlerce kan hücresini ileri seviye mikroskop ile çektikleri fotoğraflarla yapay zekaya öğrettiklerini söyledi.
Üç farklı deneme sonucunda yapay zekanın yüzde 90 başarılı teşhis koymasını sağladıklarını belirten Savcı, ""Burada akut ve kronik lösemi tanıları gerçekten konulmaya başlandı. Hücrelerde bazı kanser tiplerinde başarı oranı yaklaşık yüzde 100 iken, ortalama olarak yüzde 90'lık bir normal hücreyle kanseri ayırabilen başarı yakaladık."" dedi.
Öğretilen verinin artmasıyla yapay zekanın başarılı teşhis oranının da yüzde 100'e yaklaşabileceğini dile getiren Savcı, özellikle hematoloji branşından uzmanların olmadığı hastane ve sağlık kuruluşlarında karar mekanizması olmasa da karar destek mekanizması olarak kullanılabileceğini söyledi.

İlgili dal uzmanlarının olmadığı sağlık kuruluşlarında tanının atlanabildiğine dikkati çeken Savcı, ""Ücra yerlerde, küçük yerlerde, küçük sağlık kuruluşlarında bu tanıya ulaşmak önemli. Bu tanıyı koyabilmek önemli. Tabii ki en son kararı kim verecektir? Bir klinisyen, bir doktorumuz verecektir bu kararı. Yapay zeka burada karar destek mekanizmasıdır. İnsanları yönlendirecektir."" diye konuştu.
Savcı, yapay zekanın başka hastalıkların teşhisinde kullanılmasına yönelik çalışmalar da yürüttüklerini sözlerine ekledi.
Hitit Üniversitesi Bilgisayar Mühendisliği Bölüm Başkanı Prof. Dr. Akif Akgül ise kan hücrelerinde yapay zeka tabanlı hastalık tespitine yönelik çalışmaları tıp fakültesinden doktorlarla geliştirdiklerini anlatarak, şöyle devam etti:
""Yaklaşık 1200 veri üzerinde 12 bin etiketlenmiş örnek ile 10 farklı sınıfı tespit ettik. Buradaki sınıfların bazılarını da yüzde 100'e yakın başarı varken genel olarak ortalama yüzde 90 oranında başarı elde etmiş durumdayız. Farklı algoritmalarla geliştirme süreci devam ediyor, yüzde 90'ın üzerine çıkmayı hedefliyoruz.""

Kan hücrelerinde hastalık tespitine yönelik çalışmanın, yeterli uzman hekimin bulunmadığı sağlık kuruluşlarında tanı ve teşhis problemlerini ortadan kaldırma düşüncesiyle başladığını anlatan Akgül, şunları kaydetti:
""Bu problemleri çözme amacıyla proje hazırladık. Mikroskoplar için bir aparat geliştirdik. Bu aparatı takarak hücreler görüntülenebiliyor ve görüntülerle farklı sınıflar tespit edilerek bu sınıfların hangi tür hastalık olduğu belirlenebiliyor ayrıca bir ara yüz ile bu aparat, uzman hekimlere mesaj veya mail göndererek karar destek sistemi olarak doktorlara bilgi veriyor ve doktorlar da son teşhisi yapabiliyor.""
Akgül, üzerinde çalıştıkları mobil uygulamayla da doktorların yapay zekanın teşhis önerisini cep telefonundan takip edebileceğine işaret etti.
Prof. Dr. Akgül, projeye akademisyenlerin yanı sıra öğrencileri de dahil ederek, öğrencilerin yapay zeka kullanımı ve proje geliştirme sürecini öğrenmelerine katkı sağladıklarını vurguladı."
https://www.aa.com.tr/tr/yasam/erzurumun-yuksek-rakimli-yaylalari-aricilarin-duragi-oluyor/3295298,Erzurum'un yüksek rakımlı yaylaları arıcıların durağı oluyor,"Erzurum'un 1700 ve 2 bin 200 rakımlı yaylaları, her yıl, zengin çiçek örtüsü nedeniyle saflık değeri yüksek bal üretmek isteyen binlerce yerli ve gezgin arıcıyı ağırlıyor.","Geniş meralarında yetişen endemik bitkileri, çeşitli çiçek florası ve yüksek rakımlı yaylaları ile Erzurum, gezgin ve yerli arıcıların yıllardır tercih ettiği illerin başında geliyor.
Kayıtlı 1905 işletme ve 143 bin arı kolonisi ile yaylalarda arıcılık faaliyetlerinin devam ettiği kentte, zaman zaman işletmelerin sayısı 2 binin, kovan sayısı ise 150 binin üzerine çıkabiliyor.
Şehrin yaylaları aynı zamanda yaklaşık 1700 gezgin arıcıyı ağırlıyor.

Yaylalarında zirai ilaç kullanımının çok az olması ve bu sayede kaliteli bal elde edilmesi nedeniyle Erzurum, arıcıların tercih sebeplerinden biri oluyor.
Yaklaşık 6 ay boyunca yaylalarda bal peteklerini bekleyen arıcılar, arıların ve balların durumlarını sürekli kontrol ediyor. Hastalıklı olan kovanlar ve arılar diğerlerinden ayrıştırılıyor.
Kovanların bulunduğu bölgelerde ayı ve yaban domuzu başta olmak üzere yaban hayvanlarından korunmak için çit ve ışıldak gibi önlemler de alınıyor.

İl Tarım ve Orman Alparslan Kenger, AA muhabirine, ulaşım kolaylığı nedeniyle başta Karadeniz Bölgesi olmak üzere ülkenin bir çok yerinden arıcıların, Erzurum'un yaylalarına geldiğini söyledi.
Erzurum'un rakımının çok yüksek olmasından dolayı yaylalarında zengin floranın bulunduğunu anlatan Kenger, ""Bu zengin florada, sezonda yaklaşık 200 bin arılı kovanı misafir ediyoruz. Yaklaşık 1700 gezgin arıcı, kovanlarını şehrimize getirip zengin floralı yaylalarımızda yazlatma yapıyor."" dedi.
Zengin çiçek florasının balın saflık değerini artırdığını ifade eden Kenger, bu değerler sayesine Erzurum'un arıcılar tarafından ilk tercihler arasında yer aldığını belirtti.

Kentte yaz aylarının da serin geçtiğini hatırlatan Kenger, ""Erzurum'da yaz ayları serin geçtiği için arılar bunalmıyor ve bu da arıcıların ilk tercihi Erzurum yaylaları haline geliyor."" diye konuştu.
Yakutiye ilçesinde arıcılık yapan Murat Turan ise ata, dede mesleği olan arıcılığı 15 yıldır profesyonel olarak yaptığını söyledi.
Şehirde yarı gezgin ve gezgin olmak üzere iki tip arıcının olduğunu dile getiren Turan, ürünlerin alınmasına ağustos ayı sonunda başlayıp eylül ayının ortasına kadar devam ettiğini bildirdi.

Erzurum meralarının arıcılık için önemine vurgu yapan Turan, şöyle devam etti:
""Yaylalarda zirai ilaçlama yok. Meyve ağacının da fazla olmaması arıcılık için olumlu bir durum. Ağırlıklı olarak hem dağ eteğindeyiz hem de ovanın yanındayız. Çayırlardaki birçok çeşit çiçekten ağırlıklı olarak da gevenlerden arılar nektar getiriyor. Buradaki balın kalitesi, sağlık değeri bizim ölçümlerimize göre 1050 çıkıyor. Bu oldukça yüksek bir değer. Erzurum meralarında, rakım yüksek ve çiçek florası fazla olduğu için balın kalitesi çok iyi.""
Arıcılıkta en çok karşılaşılan durumların başında arı sokmalarının geldiğini dile getiren Turan, kendilerinin bu duruma alıştığını ancak bölgeye gelen misafirlerin arı sokmaları sonucu özellikle alerjik reaksiyonlar yaşamaması için sezon başlarında yanlarında reçeteli ilaçlar bulundurduklarını anlattı.

Arıcılığı severek yaptığını dile getiren Turan, ""Babam, 'bizde bir vızıltı olması lazım' derdi. Hem anne tarafından hem de baba tarafında bir arıcılık var. Bende de ondan kaynaklı bir sevgi var. Arıcılık güzel bir hastalık. Yaklaşık 4-5 arkadaşıma da bulaştırdığım bir hastalık."" diye konuştu."
https://www.aa.com.tr/tr/asrin-felaketi/gebze-belediyesi-kurtarma-ekibi-adiyamanda-enkazdan-cikardiklari-ezgiyi-dugununde-yalniz-birakmadi/3295254,"Gebze Belediyesi kurtarma ekibi, Adıyaman'da enkazdan çıkardıkları Ezgi'yi düğününde yalnız bırakmadı","Gebze Belediyesi Arama Kurtarma Ekibi (GEAK), Kahramanmaraş merkezli depremlerden etkilenen Adıyaman'da enkaz altından 5 gün sonra kurtardıkları 32 yaşındaki Ezgi Küçüker'in düğününe katıldı.","Belediyeden yapılan açıklamaya göre, GEAK ekibi, 22 saatlik çalışmanın sonunda kurtardıkları Küçüker’i Adıyaman'daki düğününde yalnız bırakmadı.
Adıyaman Belediyesi Özel Kalem Müdürü Serkan Kaygusuz ile evlenen Küçüker, kurtarma ekibine teşekkür ederek, ""İyi ki varlar. Önce Allah’a sonra onlara borçluyum bu günlerimi. Ayaklarına sağlık, hepsini çok seviyorum."" ifadelerini kullandı.

Gebze Belediye Başkan Yardımcısı Şener Akın ise Belediye Başkanı Zinnur Büyükgöz’ün selamlarını ileterek, şunları kaydetti:
""GEAK arama kurtarma ekibimize bu kardeşimiz gibi, Ezgi kardeşimiz gibi 16 canı Adıyaman’da, 7 canı Hatay’da kurtarmak nasip oldu. Kardeşimize ömür boyu mutluluklar diliyoruz. Allah bir yastıkta kocatsın, bir daha milletimize böyle acılar yaşatmasın diyoruz.""

Damat Kaygusuz da arama kurtarma ekiplerine çok teşekkür etti.
Kahramanmaraş merkezli 6 Şubat 2023'teki depremlerin ardından bölgeye giden GEAK, Adıyaman merkez Karapınar Mahallesi Gözde Apartmanı enkazı altında 4 gün sonra sağ olduğu belirlenen Küçüker'i, diğer ekiplerin desteğiyle 22 saat süren çalışmayla kurtarmıştı."
https://www.aa.com.tr/tr/dunya/eski-bm-filistin-raportoru-falka-gore-gazze-uluslararasi-hukukun-yetersizliginin-en-kotu-ornegi/3295249,"Eski BM Filistin Raportörü Falk'a göre Gazze, uluslararası hukukun yetersizliğinin en kötü örneği","ABD'deki Princeton Üniversitesinde Uluslararası Hukuk Uzmanı ve eski BM İnsan Hakları Raportörü siyaset bilimci Prof. Richard Falk, Gazze'nin uluslararası hukuka yönelik korkunç ihlalleri durdurmadaki yetersizliğin en kötü örneği olduğunu söyledi.","Falk, İstanbul'da Anadolu Ajansının (AA) Global İletişim Ortağı olduğu, Boğaziçi Üniversitesi Hukuk Fakültesince düzenlenen ""Gazze'den Sonra Uluslararası Hukuku Yeniden Düşünmek"" konferansında AA muhabirine Gazze'de yaşanan ağır insan hakları ve uluslararası hukuk ihlalleri ile uluslararası sistemin eksikliklerini değerlendirdi.
""Gazze, insan hakları ve uluslararası hukuka yönelik korkunç ihlalleri durdurma konusundaki bu yetersizliğin belki de en kötü örneğidir."" diyen Falk, 1945 sonrası yapılandırılan uluslararası sistemin, BM üyesi devletlerin toprak egemenliğini korumayı amaçlarken 5 daimi üyeye veto yetkisi tanıyarak hukuka ve ahlaka saygı duymadan hareket etmelerine izin verdiğini söyledi.
Falk, İkinci Dünya Savaşı sonrası yapılandırılan uluslararası sistemin Gazze bağlamında eksikliğini gösterdiğine, Vietnam, Afganistan ve Myanmar'daki diğer çatışmalarla paralelliklere işaret etti.
Mevcut sistemden faydalanan hükümetlerin köklü değişiklikler yapmasının pek mümkün olmadığına dikkati çeken Falk, ""Bunun için demokratik olarak örgütlenmiş ve harekete geçmiş bir halk hareketine ihtiyaç var."" dedi.
Falk, Gazze'deki durumun yarattığı protesto faaliyetlerinin böyle bir hareketin başlangıcına işaret ettiğini belirterek, ""Hükümetin İsrail'i destekleyen çirkin politikalarını sürdürdüğü, (İsrail Başbakanı Binyamin) Netanyahu'yu Kongrenin ortak oturumunda bir kahraman gibi karşılama konuşması yapmaya davet ederek büyük bir skandala imza attığı ABD'de bile, dünya için farklı türde bir normatif düzene duyulan ihtiyaç konusunda kamuoyunda artan bir farkındalık var."" şeklinde konuştu.
Uluslararası hukukun Batılı ülkeler tarafından seçici şekilde uygulanmasını eleştiren Falk, Rusya'nın Ukrayna'ya saldırısına verdikleri tepki ile Filistin konusundaki tutumları arasındaki tezatlığa dikkati çekti.
Falk, ""Batılı ülkeler, NATO ülkeleri, uluslararası hukuku kendi stratejik çıkarlarına hizmet ettiği zaman kullanıyor. Rusya, Ukrayna'ya saldırdığında ABD ve diğer NATO ülkeleri, BM Şartı'nın ve uluslararası hukukun kutsallığı konusunda kendilerini çok haklı görüyorlardı. Müttefikimiz Filistin söz konusu olduğunda, aslında cezasızlık veriyorlar. Ortaya çıkan şey çok hayal kırıklığı yaratan çifte standartlardır çünkü hukukun etik özü olan yol gösterici ilke, eşitlere eşit davranmaktır."" değerlendirmesinde bulundu.
Sömürgecilik sonrası dünya düzeninin Batı tarafından kontrol edildiğini, sömürgeciliğin halefi bir tür ""imparatorluk Batısının"" mevcut olduğunu vurgulayan Falk, ""İkinci Dünya Savaşı'nın galipleri ABD, Fransa ve İngiltere'den oluşan üç NATO gücü, BM'de yapılacak her türlü reformu engelleme kapasitesine sahip."" diye konuştu.
BM'nin etkinliğine de değinen Falk, savaş ve soykırımı önlemedeki eksikliklerini kabul ederken BM'nin Dünya Sağlık Örgütü (WHO), Birleşmiş Milletler Gıda ve Tarım Örgütü (FAO) ile UNESCO gibi uzmanlaşmış kurumları aracılığıyla sağladığı önemli katkılara dikkati çekti.
Falk, ""Hükümetler, BM'ye karşı hayal kırıklığına uğramış olsalar bile, birbirleriyle iletişim kurabilecekleri bu arenayı faydalı buluyorlar."" dedi.
BM'nin bugün daha çok işlev odaklı olduğuna, ekonomik, çevresel ve insani konulara odaklandığına işaret eden Falk, ""Hiçbir ülke BM'den çekilmedi ve Filistin de dahil olmak üzere tüm ülkeler üye olmak istiyor."" ifadesini kullandı.
Filistin'in geleceği konusunda ise Falk, küresel güney hükümetleri tarafından desteklenen güçlü bir halk hareketine duyulan ihtiyacı vurguladı.
Falk, ""Küresel güneyin dünyada, dünyanın örgütlenmesinde ve BM reformunda çok daha güçlü bir varlık olarak ortaya çıkması gerekiyor."" dedi.
Güney Afrika ve Nikaragua gibi ülkelerin Uluslararası Adalet Divanı (UAD) ve Uluslararası Ceza Mahkemesinde (UCM) attıkları adımlara değinen Falk, ""Bu, İkinci Dünya Savaşı'ndan sonra ortaya çıkan bu tür hegemonik dünya düzenine meydan okuyan çok daha güçlü bir hareket haline gelmelidir."" değerlendirmesinde bulundu."
https://www.aa.com.tr/tr/gundem/karsta-sel-nedeniyle-ev-ve-ahirlar-zarar-gordu-/3295236,Kars'ta sel nedeniyle ev ve ahırlar zarar gördü,"Kars'ın Susuz ilçesinde, sel dolayısıyla bazı ev ve ahırlarda hasar oluştu.","Şiddetli sağanak sonrası meydana gelen sel nedeniyle ilçeye bağlı Harmanlı köyünden geçen dere taştı.
Sel sularının girdiği bazı ev ve ahırlarda da hasar oluştu.

İhbar üzerine bölgeye jandarma, AFAD, İl Özel İdaresi ve sağlık ekipleri sevk edildi.
İl Özel İdaresi ekiplerinin köydeki hasar tespit çalışması sürüyor."
https://www.aa.com.tr/tr/gundem/kutahyada-yeni-evlenen-cift-dugun-donusu-trafik-kazasinda-hayatini-kaybetti/3295153,"Kütahya'da yeni evlenen çift, düğün dönüşü trafik kazasında hayatını kaybetti","Kütahya'nın Emet ilçesinde, iki otomobilin çarpışması sonucu kendi düğünlerinden dönen çift hayatını kaybetti.","Göncek köyü imamı Mustafa Özer (23) idaresindeki 07 AFU 428 plakalı otomobil, Tavşanlı-Emet kara yolunun 27. kilometresinde karşı yönden gelen Fuat Aldemir'in kullandığı 35 FU 930 plakalı otomobille çarpıştı.

İhbar üzerine bölgeye sağlık, itfaiye ve jandarma ekipleri sevk edildi.
Ekipler, sürücü Mustafa ile eşi Havva Nur Özer'in (22) kaza yerinde hayatını kaybettiğini belirledi.

Yaralanan diğer araç sürücüsü Aldemir, 112 Acil Sağlık ekiplerince Tavşanlı Doç. Dr. Mustafa Kalemli Devlet Hastanesi'ne kaldırıldı.
Kazada hayatını kaybeden çiftin, Tavşanlı ilçesine bağlı Yataklı köyünde yapılan kendi düğünlerinden döndükleri öğrenildi."
https://www.aa.com.tr/tr/dunya/filistin-saglik-bakani-ebu-ramazan-gazzede-salgin-hastalik-uyarisi-yapti/3294927,Filistin Sağlık Bakanı Ebu Ramazan Gazze'de salgın hastalık uyarısı yaptı,"Filistin Sağlık Bakanı Macid Avni Muhammed Ebu Ramazan, İsrail'in saldırılarını başlattığı 7 Ekim 2023 tarihinden önce Gazze Şeridi'nde sadece 85 hepatit vakası mevcut iken bugün bu sayının 100 bine ulaştığını belirtti.","Sağlık Bakanı Ebu Ramazan, Gazze için kan bağışı kampanyası için düzenlenen basın toplantısında Gazze'deki sağlık sektörünün sıkıntıları ve kötü sağlık koşullarının yansımalarını değerlendirdi.
İsrail saldırılarının Gazze'deki sağlık altyapısının yüzde 80'den fazlasını çökerttiğini, hastanelerin büyük kısmının hizmet dışı kaldığını, faaliyetini sürdüren hastanelerin ise kısmi olarak hizmet verdiğini belirten Ebu Ramazan, ""Hastanelerin doğrudan ya da dolaylı olarak saldırıya uğraması, sağlık çalışanlarının yerinden edilmesi, elektrik kesintileri, yakıt sıkıntısı, temiz suyun olmaması, atık su taşkınları, katı atıkların birikmesi ve salgın hastalıkların yayılması sağlık sektörüne çok ciddi oranda yük getirdi."" ifadelerini kullandı.
Gazze'de insani ve çevresel felaketlerin yanı sıra salgın felaketinin eşiğinde olduklarını kaydeden Ebu Ramazan, bu felaketin su veya solunum yoluyla bulaşan hastalıkların sonucu olduğuna işaret etti.
Gazze'de görülen salgın hastalıklara ilişkin bilgi veren Ebu Ramazan şunları kaydetti:
""İsrail'in saldırılarından önceki yıl Gazze'nin tamamında sadece 85 hepatit vakası görülürken bu sayı şuan 100 bini aştı. Gazze'de ayrıca damlacıklar yoluyla bulaşan solunum yolu hastalıkları, uyuz gibi cilt hastalıkları ve bakteriyel enfeksiyonlarla ilgili bir salgın söz konusu.""
Gazze'de karşılaştıkları en büyük sorunun çocuk felci salgını ihtimali olduğuna değinen Ebu Ramazan, bu konuda bazı kuruluşların ""Han Yunus ile orta kesimdeki Deyr el-Belah kentlerinde tip iki çocuk felci virüsü tespit edildiği"" yönündeki iddiaları hakkında şunları kaydetti:
""Gazze'de çocuk felci olmadığı 1980'li yıllarda ilan edildi. Batı Şeria'da, Gazze'den 2 yıl sonra çocuk felci bulunmadığı ilan edildi. Filistin'de çocuk felci olmadığı komşu ülkelerden ve İsrail'den önce ilan edildi. İsrail'de ise 2023'te bir kaç vaka tespit edildi. Bazı uluslararası kuruluşlar, Filistin Sağlık Bakanlığının izni olmadan Gazze'nin orta kesiminden ve Han Yunus'tan numuneler topladı ve tahlil için bunları İsrail'e gönderdi. Numunelerin sonucunun pozitif olduğu söyleniyor.
Bu işlem bizim iznimiz olmadan yapıldı. Biz bu numunelerin nereden alındığını, hatta Gazze'den mi alındığını bile bilmiyoruz. Söylemek istediğim şu ki; Gazze'de 20-30 yıldır çocuk felci görülmüyor ama İsrail'de görüldü. Gazze'de gerçekten çocuk felci varsa bunun nereden geldiğini bilmek istiyoruz. Bu nedenle sağlık bakanlığından uzmanların denetiminde yeni numuneler alınması konusunda ısrar ettik. Bu numuneler alındı ve tahlil için Ürdün'e gönderilmesi konusunda anlaşmaya varıldı.""
Gazze'deki Sağlık Bakanlığı 19 Temmuz'da, atık sularda çocuk felcine neden olan virüs tespit edildiğini ve bunun gerçek bir sağlık felaketinin habercisi olduğunu belirtmişti.
Dünya Sağlık Örgütü (DSÖ) Genel Direktörü Tedros Adhanom Ghebreyesus da 20 Temmuz'da, Gazze Şeridi'nin güneyindeki Han Yunus ile orta kesimindeki Deyr el-Belah kentlerinde tip iki çocuk felci virüsü tespit edildiğini açıklamıştı."
https://www.aa.com.tr/tr/gundem/istanbulda-hastanenin-yenidogan-yogun-bakim-unitesinin-koridorundaki-asma-tavan-kismen-coktu/3294872,İstanbul'da hastanenin yenidoğan yoğun bakım ünitesinin koridorundaki asma tavan kısmen çöktü,"İstanbul'da Prof. Dr. Murat Dilmener Acil Durum Hastanesi'ndeki yenidoğan yoğun bakım ünitesinin koridorundaki asma tavanda sıcak su tesisatının patlaması sonucu kısmı çökme meydana geldi, kuvözde tedavi gören 8 bebek tahliye edildi.","Gece saatlerinde İstanbul Üniversitesi-Cerrahpaşa Tıp Fakültesine bağlı hastanenin yenidoğan yoğun bakım ünitesindeki koridorun asma tavanından geçen sıcak su tesisatı patladı.
Asma tavanda kısmi çökme meydana gelmesi nedeniyle itfaiye ekipleri sevk edildi.
Olayda 8 bebeğin tedavi gördüğü hasta yoğun bakım odalarının zarar görmediği belirlendi.
Buradaki 7 bebek, personel tarafından yan bloktaki çocuk yoğun bakım ünitesine nakledildi. Kalan bir bebek, tavandan akan sudan etkilenmemesi için itfaiye ekiplerince kaldığı odanın penceresinden tahliye edildi.
Prof. Dr. Murat Dilmener Acil Durum Hastanesi Başhekimi Doç. Dr. Emin Köse, konuya ilişkin AA muhabirine yaptığı açıklamada, yenidoğan yoğun bakım ünitesinin koridorunun tavanındaki sıcak su tesisatında sızıntı yaşandığını söyledi.
Burasının hasta odalarıyla ilişkili olmadığını dile getiren Köse, sıcak suyun etkisiyle buhar oluşunca yenidoğan ekibinin 8 bebeği çocuk yoğun bakım ünitesine transfer etmeye başladığını anlattı.
Başhekim Köse, ""Bunların 3'ü riskli bebekti. Gün içerisinde bazı tedaviler alan, ara ara iniş çıkışları olan, kaybedilme tehlikesi yüksek olan bebekler... O yüzden zaten bu çocukların aileleri sürekli bilgilendiriliyor. Bebeklerden bir tanesinin bu transferden yarım saat kadar sonra olaydan bağımsız bir şekilde -çünkü bu herhangi bir çocuğumuza ya da kuvözüne işte su gelmesi ya da herhangi bir buhardan etkilenme gibi bir durum söz konusu değil- durumunda biraz daha kritikleşme olunca arkadaşlar hem aileye bilgi veriyorlar hem de gerekli müdahaleleri yapıyorlar ama maalesef kaybediliyor."" diye konuştu.
Bazı sağlık çalışanlarının suyla ıslandığını ancak herhangi bir yanık durumunun yaşanmadığını kaydeden Köse, suyun çeşmeden akan sıcaklıkta olduğunu belirtti.

Doç. Dr. Emin Köse, çalışanların bir bebeği suyun aktığı yerden çıkarmak istememesi nedeniyle itfaiyenin çağrıldığını söyledi.
""Yandaki blok olduğu için bebeği camdan veriyorlar."" diyen Köse, şöyle devam etti:
""Yenidoğan ünitesinin camları kapalı yani açılmıyor. O yüzden camı kırmak için itfaiyenin müdahalesi oluyor. Bir tanesi bu şekilde naklediliyor. Çocukların hepsi hemen yan bloktaki çocuk yoğun bakımına transfer ediliyor yani hasta odalarının ne tavanında ne de içerisinde su veya çökme söz konusu değil sadece koridorda olan bir hadise. Zaten çocuklar kuvözde taşındığı için dışarıya temasları olmuyor.""
Olay sırasında hastanede olduğunu dile getiren Köse, tavanın tamamının çökmediğini, kısmi bir olayın meydana geldiğini, sızıntı nedeniyle yerde su biriktiğini sözlerine ekledi.
Cerrahpaşa Tıp Fakültesi Dekanlığından konuyla ilgili yapılan açıklamada, saat 00.02'de koridorda asma tavan üzerinden geçen sıcak musluk suyu borusundan fıskiye tarzında bir sızıntı meydana geldiği ve iç ortam sıcaklığının düşük olması nedeni ile sislenme şeklinde buhar yayılımı oluştuğu kaydedildi.
Başlangıçta sadece sızıntı sesinin duyulduğu yaklaşık 3 metre uzunluğunda 2 metre genişliğindeki koridorun asma tavanında çökme meydana geldiği bilgisinin yer aldığı açıklamada, ""Yoğun bakımda çalışan nöbetçi doktor ve hemşireler derhal hastaların odalarına giderek bebekleri kontrol etmiş ve eş zamanlı olarak itfaiye başta olmak üzere yetkililere haber verilmiştir. Bu sırada Yenidoğan Yoğun Bakım Ünitesinde bu koridora bağlı olan 8 ayrı çift kapılı bağımsız odada tedavi gören, düşük doğum ağırlıklı prematüre 8 bebek, kontrollü bir şekilde hastane bünyesindeki diğer Yoğun Bakım Ünitesine kuvöz içerisinde transfer edilmiştir. Tüm medikal sistemler ve cihazlar normal seyrinde çalışmaya devam etmiştir."" ifadeleri kullanıldı.
Açıklamanın devamında, şunlar kaydedildi:
""Bu süreçte herhangi bir hastane çalışanında, bebeklerde ve refakatçi annelerde sıcak su kaçağı nedeni ile oluşan buhara bağlı bir yaralanma gelişmemiştir. Tüm bebekler nakledildikten sonra gebeliğin 29. haftasında doğan, 3 günlük ve 1100 gram ağırlığında, entübe vaziyette takip edilen bir bebeğin tıbbi durumunda kötüleşme meydana gelmiştir. Yapılan tüm müdahalelere rağmen bebek kurtarılamamıştır. Konuyla ilgili olarak adli ve idari soruşturma devam etmektedir. Vefat eden bebeğin ailesine ve yakınlarına başsağlığı diler, diğer hastalarımıza ve çalışanlarımıza geçmiş olsun dileklerimizi iletiriz.""

İstanbul Valiliğinin sosyal medya hesabından yapılan paylaşıma göre, Vali Davut Gül, Prof. Dr. Murat Dilmener Acil Durum Hastanesi’ni ziyaret etti.
Hastanede incelemelerde bulunarak bilgi alan Vali Gül, tedavi gören hastalara da geçmiş olsun dileklerini iletti."
https://www.aa.com.tr/tr/gundem/disisleri-bakani-fidan-2-milyon-filistinli-insanligin-gozu-onunde-oluyor/3294835,"Dışişleri Bakanı Fidan: 2 milyon Filistinli, insanlığın gözü önünde ölüyor","Dışişleri Bakanı Hakan Fidan, ""Eğer hep beraber bu katliamı burada durdurmazsak, insanlık olarak bu katliamın ortağı olacağız. Onun için elimizden gelen bütün yardımı yapmaya gayret etmeliyiz. İsrail'e yönelik bütün baskıyı artırmalıyız."" dedi.","Dışişleri Bakanı Hakan Fidan, Gazze'deki duruma dikkati çekerek, ""Eğer hep beraber bu katliamı burada durdurmazsak, insanlık olarak bu katliamın ortağı olacağız. Onun için elimizden gelen bütün yardımı yapmaya gayret etmeliyiz. İsrail'e yönelik bütün baskıyı artırmalıyız."" dedi.

Fidan, Mısır Dışişleri Bakanı Bedir Abdulati'nin daveti üzerine yaptığı Mısır ziyareti kapsamında, El-Ariş Limanı ve Refah Sınır Kapısı'ndaki durumu incelemesinin ardından basın mensuplarına açıklamalarda bulundu.
Ziyareti süresince heyete refakat eden Kuzey Sina Valisi Tümgeneral Khaled Megawer'e teşekkür eden Fidan, Refah Sınır Kapısı'na gelmeden önce El-Ariş Limanı'nda gemilerle getirilen yardımları, oradan nasıl kamyona yüklenerek sınır kapısına getirildiğini görme imkanı bulduğunu aktardı.
Fidan, Refah Sınır Kapısı'nda yetkililerin kendisine bilgi verdiğini ve yaptıkları çalışmaları anlattıklarını belirterek, ""Refah Sınır Kapısı şu anda trafiğe kapatılmış durumda. Sınırın öbür tarafı bildiğiniz gibi tamamıyla yok edilmiş durumda. Dolayısıyla, bize verilen bilgiye göre buradan şu anda kamyonlar gitmiyor, Kerem Ebu Salim (Şalom) Kapısına yönlendiriliyor."" dedi.
Kerem Ebu Salim (Şalom) Kapısından günde 25 civarında kamyonun Gazze'ye geçiş yapabildiğini ve bunun son derece az olduğunu kaydeden Fidan, ""Şu anda sınırın bulunduğumuz yerden birkaç yüz metre ötede bir insanlık trajedisi meydana gelmekte, bir soykırım işlenmekte. 2 milyon insan yerlerinden edilmiş durumda. 40 bin kadın ve çocuk şehit edilmiş durumda. Şu anda ilaç yok, yiyecek yok, su yok. Açık havada açlıkla pençeleşen Filistinli kardeşlerimiz var."" diye konuştu.
Fidan, bütün insanlığa seslendiğini vurgulayarak, ""Eğer hep beraber bu katliamı burada durdurmazsak, insanlık olarak bu katliamın ortağı olacağız. Onun için elimizden gelen bütün yardımı yapmaya gayret etmeliyiz. İsrail'e yönelik bütün baskıyı artırmalıyız. Batı devletleri başta Amerika olmak üzere bu suskunluğu bozmak zorundalar. Yoksa bu işlenen soykırıma ortak olmaya devam edecekler."" ifadelerini kullandı.
Türkiye'nin krizin ilk gününden itibaren elinden gelen her şeyi yaptığını dile getiren Fidan, Mısır'daki yetkililerin, yardım yapan ülkeler arasında Türkiye'nin birinci sırada yer aldığını söylediğini ifade etti.
Fidan, ziyareti kapsamında yetkililerle görüştüğünü ve Türkiye olarak yardım için ellerinden geleni yaptıklarını anlattı.
Yetkililerle konuşması sırasında yapılan yardımların yeterli olmaktan çok uzak olduğunu dile getiren Fidan, ""Günde 25 kamyon hiçbir şey. Bu büyük bir trajedi. Hep söylediğimiz gibi, bu insanlığa karşı işlenen bir suç. Buradan birkaç yüz metre uzakta soykırım yaşanıyor."" dedi.
Filistinlilerin öldüğünü ve açlıkla mücadele ettiğini kaydeden Fidan, barınma, su, ilaç ve yiyecek bulunmadığını ve bölgede yürütülen yardım faaliyetlerinin son derece önemli olduğunu vurguladı.
Her gün Gazze'ye sadece 25 kamyonun giriş yapmasına izin verildiğini yineleyen Fidan, ""Sınırın diğer tarafında açlıktan ölme raddesine gelen, ilacı, barınağı, yiyeceği, hiçbir şeyi olmayan 2 milyon kardeşimiz var. İnsanlığın gözü önünde ölüyorlar. İnsanlık olarak, Müslümanlar olarak bir araya gelerek bu soykırımı, insanlığa karşı işlenen suçu sonlandırmak için elimizden gelen her şeyi yapmamız gerekiyor."" ifadelerini kullandı.
Mayıs ayından bu yana İsrail işgali nedeniyle Refah sınır kapısından Gazze’ye yardım sevkiyatı gerçekleştirilemiyor. Ayrıca sınır kapısında, sivil geçişler ve hasta tahliyeleri de durmuş halde.
İsrail tarafından, yardım konvoyları hedef alınırken; yaklaşık 300 yardım çalışanı öldürüldü. Birleşmiş Milletler (BM) raporlarına göre, bugün itibarıyla her 10 Gazzeliden 9’u, 1,9 milyon kişi yerinden edildi. Nüfusun yüzde 96'sına denk gelen, 2,15 milyon kişi de ciddi seviyelerde gıda kıtlığı ile karşı karşıya.
Gazzelilerin taze meyve ve sebzeye erişimi kalmazken; çiftlik hayvanları da telef edildi ve gıda yardımı, ihtiyaçları karşılayamıyor.
Gazze'de sağlık altyapısı konusunda da ciddi sıkıntılar dikkati çekiyor; Gazze'deki 36 hastanenin 20'si hizmet dışı, 16’sı ise kısmen işlevsel. Çok ciddi bir ilaç ve tıbbi malzeme eksikliği olan bölgede bulaşıcı hastalıklar hızla artıyor."
https://www.aa.com.tr/tr/dunya/israilin-gazzede-zorla-yerinden-edilenlerin-sigindigi-iki-okula-duzenledigi-saldirida-30-kisi-hayatini-kaybetti/3294826,İsrail'in Gazze'de zorla yerinden edilenlerin sığındığı iki okula düzenlediği saldırıda 30 kişi hayatını kaybetti,İsrail ordusunun Gazze Şeridi'nin batısında zorla yerinden edilenlerin sığındığı iki okula düzenlediği saldırıda 30 Filistinli hayatını kaybetti.,"Görgü tanıklarından alınan bilgiye göre, İsrail savaş uçakları, Gazze'nin batısındaki Nasır Mahallesi'nde yer alan ve zorla yerinden edilen Filistinlilerin sığındığı Hasan Selame ve Nasr okullarına eş zamanlı bir dizi saldırı düzenledi.
Saldırıya hedef olan iki okulda, İsrail'in Gazze Şeridi'nin kuzeyi ile Gazze kentine düzenlediği saldırılarda evleri yıkılan yüzlerce sivilin bulunduğu belirtildi.

Gazze'deki Sivil Savunma Birimi Sözcüsü Mahmud Basal, saldırıya ilişkin yazılı açıklamasında, saldırılarda çoğu çocuk 30 Filistinlinin hayatını kaybettiğini, çok sayıda kişinin yaralandığını kaydetti, Filistinli yetkili, yaralılardan bazılarının durumunun kritik olduğunu bildirdi.
""Katliamda hayatını kaybeden ve yaralananların yüzde 80'inin çocuk olduğunu"" kaydeden Basal, İsrail'in Nasr ve Hasan Selame okullarında kelimenin tam anlamıyla bir katliam gerçekleştirdiğini; Gazze kentindeki manzaranın çok zor ve trajik olduğunu ifade etti.
Basal, İsrail'in hiçbir kutsal değere saygı duymadığını ve Gazze'de artık güvenli bir yer olmadığını vurguladı.

Hükümetin Medya Ofisi'nden yapılan yazılı açıklamada, İsrail ordusunun Gazze'de iki okulu hedef alarak korkunç bir katliam düzenlediğine işaret edilen açıklamada, ""İsrail güçleri, 7 Ekim'den bu yana zorla yerlerinden edilen on binlerce kişinin bulunduğu 172 barınma merkezini bombaladı ve hedef aldı."" ifadesi kullanıldı.
Bu merkezler arasında, Birleşmiş Milletler Yakın Doğu'daki Filistinli Mültecilere Yardım ve Bayındırlık Ajansına (UNRWA) ve devlete ait 152 okul olduğu ifade edildi.
Zorla yerinden edilen Filistinlilerin bulunduğu bu merkezlere 7 Ekim'den bu yana İsrail güçleri tarafından düzenlenen saldırılarda 1040 kişinin yaşamını yitirdiği aktarıldı.

Bu katliamların, ""İsrail'in Filistin halkına karşı 10 aydır işlediği suçların devamı"" olduğu kaydedildi.
İsrail ordusunun çoğunlukla, okullara sığınan yerinden edilmiş sivilleri ve ""güvenli"" olduğu iddia edilen alanlarda toplanan sivilleri hedef aldığına işaret edilen açıklamada, bununla mümkün olan en fazla sayıda sivil kaybının sağlanmasının amaçlandığına işaret edildi.
Bu katliamların, sağlık sisteminin çökertildiği, hastanelerin yakılıp- yıkıldığı, sınır kapılarının kapatıldığı insani koşulların felaket düzeyine ulaştığı bir ortamda gerçekleştirildiğine dikkati çekildi.
Açıklamada uluslararası topluma, Birleşmiş Milletlere, uluslararası kuruluşlara ve özgür dünyanın tüm ülkelerine, soykırımı ve Gazze Şeridi'ndeki saldırıları durdurması için İsrail'e ve ABD yönetimine baskı uygulama çağrısı yapıldı.

Hamas'tan yapılan yazılı açıklamada, ""Terör işgal ordusu, savaş uçaklarıyla Gazze şehrinin batısındaki Nasr ve Hasan Selame okullarını hedef alarak Filistin halkına yönelik vahşice katliamlarına devam ediyor."" ifadelerine yer verildi.
İsrail'in katliamlarla Gazze halkını korkutmayı ve göçe zorlamayı hedeflediğine işaret edilen açıklamada, Filistin halkının ""kaya gibi kararlılığı ve direnişiyle"" İsrail'in planlarını boşa çıkaracağı ifade edildi.

İsrail'in sivillere yönelik soğukkanlılıkla katliam gerçekleştirdiğini belirten Hamas, uluslararası topluma, Arap ve İslam ülkelerine Filistinlilere yönelik işlenen suçların durdurulması ve ""faşist faillerin yargılanması"" çağrısında bulundu."
https://www.aa.com.tr/tr/dunya/kudus-seriyyeleri-israilin-nahal-oz-ve-beeri-yerlesim-birimlerine-fuze-saldirisi-duzenledi/3294802,"Kudüs Seriyyeleri, İsrail'in Nahal Oz ve Be'eri yerleşim birimlerine füze saldırısı düzenledi","İslami Cihad Hareketi'nin askeri kanadı Kudüs Seriyyeleri, Gazze Şeridi ile İsrail sınırında yer alan Nahal Oz ile Be'eri Yahudi yerleşim birimlerinin bir dizi füzeyle vurulduğunu duyurdu.","Kudüs Seriyyelerinin Telegram hesabından yapılan açıklamada, Ömer el-Kasım Güçleri ile düzenlenen ortak operasyonla Nahal Oz bölgesi ve gasp edilmiş olan Be'eri bölgesinin füzelerle vurulduğu kaydedildi.
Açıklamada ayrıca, ""Mücahitlerimiz, Gazze kentinin güneybatısındaki Tel el-Heva Mahallesi'nde bulunan Toplum Bilimleri Fakültesi yakınında bir siyonist askerini keskin nişancı atışıyla hedef aldı"" ifadelerine yer verildi.
Her iki olaya ilişkin İsrail tarafından henüz bir açıklama yapılmadı.
İsrail'in 7 Ekim'den bu yana Gazze Şeridi'ne düzenlediği saldırılarda yaşamını yitirenlerin sayısının 39 bin 583'e çıktığı aktarılan açıklamada, yaralı sayısının 91 bin 398'e yükseldiği kaydedildi.
Açıklamada ayrıca hala enkaz altında ve yol kenarlarında ölülerin bulunduğu ancak İsrail güçlerinin engellemesi nedeniyle sağlık ekipleri ile sivil savunma görevlilerinin cenazelere ulaşamadığı vurgulandı."
https://www.aa.com.tr/tr/saglik/saglik-bakanligindan-kronik-hastaligi-bulunanlar-icin-sicak-hava-uyarisi/3294697,Sağlık Bakanlığından kronik hastalığı bulunanlar için sıcak hava uyarısı,"Sağlık Bakanlığı, aşırı sıcaklardan etkilenebilecek risk grubundakiler için, bol su tüketilmesi, güneşin dik olduğu saatlerde dışarı çıkılmaması uyarısında bulundu.","Sağlık Bakanlığından, kronik hastalığı olanların aşırı sıcaklarda dikkat etmesi gerekenlere ilişkin yazılı açıklama yapıldı.
Açıklamada, dış ortam sıcaklığının vücut sıcaklığından yüksek olduğu durumlarda, vücudun terleme yoluyla vücut ısısını dengede tutmaya çalıştığı, ancak aşırı sıcaklarda vücut ısısının, sadece terleyerek dengede tutulamadığı aktarıldı.
Bulunulan ortamdaki yüksek nem oranının, esinti olmaması veya dar giysiler giyilmesi sebebiyle azalan hava akımının, kullanılan bazı ilaçlar gibi faktörlerin, terin buharlaşmasını engellediği anlatılan açıklamada, bu durumda vücudun ısı kaybedemediği, ısının yaşamı tehdit edecek şekilde yükselebildiği işaret edildi.
Açıklamada, aşırı sıcaklardan en çok, açık alanda çalışanlar, 4 yaşından küçük çocuklar, 65 ve üstündekiler, bakıma ihtiyacı olanlar, aşırı kilolu kişiler, gebeler, sürekli ilaç kullananlar (özellikle tansiyon düşürücü ilaç, idrar söktürücü ilaç, depresyon ilacı ve uyku ilacı) ve kronik hastalığı olanların (psikiyatrik bozukluklar, depresyon, diyabet, kronik akciğer hastalıkları, kalp damar hastalıkları, beyin damar hastalıkları) etkilendiği kaydedildi.
Açıklamada, kronik hastalığı bulunanların, hava durumuyla ilgili resmi uyarıları takip etmesi, güneş ışınlarının dik geldiği günün en sıcak saatlerinde açık havada bulunmaktan kaçınmaları önerildi.
Aşırı sıcak havalarda, mevsim şartlarına uygun, terletmeyen, hafif, rahat, açık renkli giysilerin tercih edilmesi, dışarı çıkılması halinde geniş kenarlı ve hava delikleri olan şapka takılması, şemsiye ve güneş gözlüğü gibi güneşten koruyan ekipmanların kullanılması gerektiği de belirtildi.
Hava alabilen rahat ayakkabıların tercih edilmesi, terlemeyle artan sıvı ve mineral kaybını dengelemek için su içilmesi, dengeli beslenilmesi, vücutta daha fazla sıvı kaybına yol açan kafeinli, alkollü, fazla şekerli içeceklerin içilmemesi önerilerinde de bulunulan açıklamada, hasta yakınlarının da özellikle 65 yaş üstü kişilerle, yalnız yaşayanlarla ve kronik hastalığı olan kişilerle düzenli olarak iletişim kurması ve sağlık durumlarına ilişkin bilgi edinmeleri istendi.
Yüksek sıcaklığın, terleme ve aşırı sıvı kaybı nedeniyle böbrekler üzerine ilave yük getirdiğine de dikkat çekilen açıklamada, böbrek hastalığı olanların günlük su tüketimini hekimleri tarafından belirlenen miktarlara göre ayarlaması, yüksek miktarda tuz içeren gıdalardan uzak durulması da önerildi."
https://www.aa.com.tr/tr/dunya/israilin-303-gundur-saldirilarini-surdurdugu-gazzede-can-kaybi-39-bin-583e-cikti/3294695,İsrail'in 303 gündür saldırılarını sürdürdüğü Gazze'de can kaybı 39 bin 583'e çıktı,İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı 39 bin 583'e yükseldi.,"Gazze'deki Filistin Sağlık Bakanlığından yapılan açıklamada, İsrail'in Gazze Şeridi'ne 303 gündür aralıksız devam eden saldırılarına ilişkin bilgi verildi.
Açıklamada, İsrail ordusunun son 24 saatte Gazze'nin çeşitli bölgelerine düzenlediği saldırılarda 2 katliam gerçekleştirdiği, saldırılarda 33 Filistinlinin daha hayatını kaybettiği, 118 Filistinlinin yaralandığı belirtildi.
İsrail'in 7 Ekim'den bu yana Gazze Şeridi'ne düzenlediği saldırılarda yaşamını yitirenlerin sayısının 39 bin 583'e çıktığı aktarılan açıklamada, yaralı sayısının 91 bin 398'e yükseldiği kaydedildi.
Açıklamada ayrıca hala enkaz altında ve yol kenarlarında ölülerin bulunduğu ancak İsrail güçlerinin engellemesi nedeniyle sağlık ekipleri ile sivil savunma görevlilerinin cenazelere ulaşamadığı vurgulandı."
https://www.aa.com.tr/tr/bilim-teknoloji/igdir-universitesinde-bitkilerden-katma-degeri-yuksek-urunler-uretiliyor/3294632,Iğdır Üniversitesinde bitkilerden katma değeri yüksek ürünler üretiliyor,Iğdır Üniversitesi laboratuvarlarında yöreden yetişen tarımsal ve endemik türler ile Ağır Dağı florasına özgü bitkilerden farklı sektörlerde 45 ürün üretilerek satışı yapılıyor.,"Ağrı Dağı eteklerinde yetişen yabani bitkilerinden kuşburnu, kekik, adaçayı, civanperçemi, sığır kuyruğu, yaban nanesinin yanı sıra Şehit Bülent Yurtseven Kampüsü'nde yetiştirilen gül ve lavantalar, Iğdır Üniversitesi Araştırma Laboratuvarı Uygulama ve Araştırma Merkezi'nde (ALUM) yapılan işlemlerle sağlık, gıda takviyesi, kozmetik, temizlik, endüstri sektöründe kullanılacak ürünlere dönüştürülüyor.

Bunların yanında çiftçilerden de ürün alınarak üniversitenin laboratuvarında işleniyor. Rektör Prof. Dr. Hakkı Alma koordinesindeki merkezde, 6 akademisyenin yanında gıda mühendisliği ile biyokimya bölümü ve kozmetik teknolojisi programından stajyer öğrenciler görev yapıyor.

ALUM'da üretilen ürünlerle temizlik ihtiyaçlarını karşılayan üniversite, internet adresinden şimdiye kadar kendi ürettiği 45 ürünün satışını gerçekleştirdi.-
Üniversitenin Araştırma Laboratuvarı Uygulama ve Araştırma Merkezi sorumlusu öğretim görevlisi Musa Karadağ, AA muhabirine, Iğdır Üniversitesinin ihtisaslaşmasıyla kentin yöresinde ve Ağır Dağı florasına özgü bitkilerden katma değeri yüksek ürünler üretmeyi hedeflediklerini söyledi.

Kurdukları merkezde döner sermayeyle birçok ürünün üretimini gerçekleştirdiklerini anlatan Karadağ, ""Bu kapsamda kuşburnu, kekik, adaçayı, civanperçemi, sığır kuyruğu, yaban nanesinin yanı sıra kendi yetiştirdiğimiz gül ve lavantaları katma değeri yüksek ürünlere dönüştürdük. Ağrı Dağı'nın zengin bir floraya sahip olması, Iğdır'ın mikro klima iklimi büyük bir zenginlik. Bu çeşitliliklerden ürünler ürettik, bu üretimi daha da geliştirerek sürdürmeyi planlıyoruz."" dedi.

Şimdilik 5 başlıkta çalışma sahası belirlediklerini dile getiren Karadağ, şunları kaydetti:
""Sağlık, gıda takviyesi, kozmetik, temizlik ve endüstri sektöründe 45 ürünün seri üretimine başladık. Bunların bir kısmı üniversite bünyesinde kullanılıyor. Ürünlerin diğer kısmı da internet sitesi ve satış ofisleri üzerinden müşteriye sunulmaktadır. Buradaki amacımız, Iğdır Üniversitesini kendi kendine yeten üniversite yapmaktır. Bunun yanında bölge halkına kimya sektöründe destek vermek istiyoruz hem de vatandaşlara rehberlik yaparak sektör oluşturmayı hedefliyoruz."""
https://www.aa.com.tr/tr/ekonomi/dunyadaki-her-20-hava-kargodan-biri-turkish-cargonun/3294563,Dünyadaki her 20 hava kargodan biri Turkish Cargo'nun,"THY Genel Müdür Yardımcısı (Kargo) Ali Türk, ""Mayısta yüzde 6 ile Turkish Cargo tarihinin en yüksek pazar payına ulaştık. Bu, basit bir hesapla her 20 hava kargodan birini taşıdığımız anlamına geliyor."" dedi.","Türk Hava Yolları'nın (THY) hava kargo markası Turkish Cargo, hava kargo taşımacılığında Amerika, Avrupa ve Uzak Doğu'nun en büyük markalarını geride bırakarak 2023 Ağustos ayından bu yana ilk üç hava kargo taşıyıcısından biri haline geldi.
Dünyanın en çok ülkesine uçan, yıllık bazda en fazla büyüyen hava kargo firması unvanlarına sahip şirket 2033 yılında sektörün en büyüğü olmayı hedefliyor.

THY Genel Müdür Yardımcısı (Kargo) Ali Türk, AA muhabirine, son yıllarda küresel ekonominin ve özellikle lojistik sektörünün Kovid-19 ile başlayıp Ukrayna-Rusya ve Filistin-İsrail çatışmalarıyla devam eden çok sayıda krizle karşı karşıya kaldığını söyledi.

Türk, ""Bu zorlu koşullara rağmen Turkish Cargo olarak üstün bir performans gösterdik. Salgın döneminde yolcu uçaklarıyla 7 binden fazla kargo seferi icra ederek kapasite darboğazının üstesinden geldik. Yine bu dönemde oluşturulan medikal koridor ile 400'den fazla destinasyona sağlık taşıması yaptık. Toparlanma döneminde ise sektör üstü bir büyüme sağladık. Kısaca karşılaştığımız tüm krizlere çevik yapımız sayesinde etkili çözümler üreterek yükselen bir ivme yakaladık. THY'nin 90 yıllık deneyimi ve dayanıklı yapımız da bu zor dönemlerdeki istikrarlı yükselişimizi hep destekledi ve bizi dünyanın en büyük hava kargo taşıyıcılarından biri haline getirdi."" diye konuştu.
Turkish Cargo'nun başarısını tek bir nedene bağlayarak açıklamanın doğru olmayacağının altını çizen Türk, bugün gelinen noktada hem iç hem de dış faktörlerin ortak bir etkisi olduğunu kaydetti.
Başarılarının çeşitli fırsatların birleşiminden ve bu fırsatları değerlendirme yeteneklerinden geldiğine vurgu yapan Türk, hacim, gelir ve hizmet kalitesi açısından 2033'e kadar sektörde öncü olmayı hedeflediklerini dile getirdi.

Ali Türk, 2023'ü küresel hava kargo sektöründe yüzde 5,2 pazar payı ile dördüncü sırada tamamladıklarını aktararak, 2023 Ağustos itibarıyla önde gelen hava kargo taşıyıcıları arasında üçüncü sıraya yükseldiklerini ifade etti.
Türk, ""2024'te de bu konumumuzu muhafaza ediyoruz. Bu yılın ilk yarısında küresel pazar payımızı (FTK) yüzde 5,8'e çıkardık ve mayısta yüzde 6 ile Turkish Cargo tarihinin en yüksek pazar payına ulaştık. Bu, basit bir hesapla her 20 hava kargodan birini taşıdığımız anlamına geliyor. Güçlü altyapımız, operasyonel yeteneklerimiz, geniş uçuş ağımız ve dünyanın en gelişmiş kargo tesislerinden biri olan SMARTIST ile küresel rekabette en üst düzey oyunculardan biriyiz."" dedi.
Turkish Cargo olarak, 135 ülkede 105 doğrudan kargo destinasyonuna hizmet verdiklerinin bilgisini paylaşan Türk, şöyle devam etti:
""Yolcu ve kargo birlikte değerlendirildiğinde ise 21'i kargo uçağı olmak üzere 456 uçaklık filomuzla dünya genelinde 360'tan fazla noktaya ulaşıyoruz. Bu anlamda dünyanın en çok ülkesine uçan hava kargo markası unvanına sahibiz. Hub avantajı ve küresel uçuş ağındaki liderliğimiz sayesinde dünyanın iki ucunu tek bir günde birbirine bağlayabilme yeteneğine sahibiz. ABD'nin en batısındaki Los Angeles'a yaklaşık 14 saatte, Asya'nın en doğusundaki Tokyo'ya ise yaklaşık 13 saatte ulaşıyoruz. Tüm dünyadaki iş ortaklarımıza geniş erişim ağı ve bağlantı fırsatları sağlama konusunda önemli bir rekabet avantajı elde etmiş durumdayız.""

Türk, Türkiye'nin stratejik coğrafi konumuyla, uluslararası ticaret ve lojistik için bir merkez görevi gördüğünü belirterek, uluslararası ticaret ve ekonomi merkezinin batıdan doğuya kayarken, bu konumun daha da önem kazandığına dikkati çekti.
Bu bağlamda, SMARTIST'in önemine değinen Türk, ""İstanbul'da yer alan ve en son teknoloji sistemlerle donatılmış olan Turkish Cargo'nun yeni merkezi SMARTIST, Avrupa, Asya ve Afrika gibi önemli ticaret bağlantı noktalarını birbirine bağlayan bir transit merkezi olarak kritik bir rol oynamaktadır. Turkish Cargo’nun geniş uçuş ağı ile SMARTIST'in benzersiz konumu birleştiğinde 4 saatte 50'den fazla ülkeye, 7 saatte ise 60'tan fazla başkente tek seferde ulaşabilmektedir. Bu anlamda Turkish Cargo, kıtaları birbirine bağlayan geniş küresel ağıyla sınır ötesi ticaretin önemli bir kolaylaştırıcısı ve uluslararası tedarik zincirlerinin destekçisidir."" ifadelerini kullandı.
Ali Türk, 2033'a kadar tartışmasız zirveyi hedeflediklerini ve bu hedefe ulaşmak için ise insan ve teknolojiyi merkeze alan bir yatırım modeli tasarladıklarını belirterek, şöyle konuştu:
""Önümüzdeki 10 yıllık strateji planımızda altyapımız önemli bir rol oynayacak. Ortaklığımızın lider uçuş ağı sayesinde, kargo destinasyonlarımızı 2028'de 120'ye, 2033'te ise 150'ye çıkaracağız. Bu, küresel rekabette bize önemli bir avantaj sağlayacak. Mevcut 21 kargo uçağımızı, 2033 itibarıyla 44'e çıkararak daha güçlü bir filoya sahip olacağız. SMARTIST’in kapasitesini artırarak, 2,2 milyon tondan 4,5 milyon tona yükselteceğiz. Bu kapasitenin 2,5 milyon tonu ise özel kargolara ayrılacak. Böylece, toplam gelirimizin yüzde 37'sini oluşturan e-ticaret ve özel kargo hizmetlerimizin gelir payını 2033'e kadar yüzde 55'e çıkaracağız. Bu çalışmalar sonucunda, geçtiğimiz yıl 1,7 milyon ton olan operasyonel hacmimizi 2033'te 3,9 milyon tona çıkarmayı hedefliyoruz. Altyapı, uçuş ağı ve filoya yaptığımız yatırımlarla organik olarak büyürken, aynı zamanda ortaklıklar, e-ticaret ve teknoloji yatırımlarıyla desteklediğimiz bir lojistik ekosistemi kurarak 3,2 milyar dolar değerinde bir hacim oluşturmayı planlıyoruz. Bu kapsamda, 2033'te 10 milyar dolara yakın bir gelire ulaşmayı amaçlıyoruz.""

Türk, Turkish Cargo'nun ilk 6 aylık verilerine değinerek, küresel pazarın üzerinde bir büyüme sağladıklarını dile getirdi.
Bu başarılarında pazar dinamiklerinin de olumlu etkisi olduğunu ve bu anlamda iki ana faktörden bahsedilebileceğini kaydeden Türk, şunları söyledi:
""Bu iki faktör Kızıldeniz'deki kriz ve etkileri ve Asya çıkışlı e-ticaret hacmi. Kızıldeniz'deki siyasi ve güvenlik sorunları, konteyner gemilerinin geçişini zorlaştırdı ve deniz taşımacılığında sıkışıklığa neden oldu. Bu durum, konteyner fiyatlarının yükselmesine ve deniz taşımacılığına alternatif olarak hava kargoya olan talebin artmasına yol açtı. Turkish Cargo, bu krizi fırsata çevirebilmek adına kapasite artırımı, rota optimizasyonu ve hizmet çeşitlendirmesi gibi stratejiler uyguladı ve müşteri taleplerine hızlı yanıt vererek performansını artırdı. Salgın sonrası dönemde dijital alışveriş alışkanlıklarının artması, özellikle Asya çıkışlı e-ticaret hacminde büyük bir artışa neden oldu. Çin, Güney Kore ve Japonya gibi ülkelerden gelen yüksek e-ticaret siparişleri, hızlı teslimat gereksinimi nedeniyle hava kargoya olan talebi destekledi. Turkish Cargo, bu yüksek talebi karşılayarak gelirlerini önemli ölçüde artırdı ve sektördeki konumunu güçlendirdi.""
Bu yılın ocak-haziran döneminde Turkish Cargo'nun kapasitesi bir önceki yıla göre yüzde 9 arttığını dile getiren Türk, kilometrelendirilmiş taşınan tonaj değeri (FTK) bakımından ise aynı dönemde yüzde 36'lık bir artış gerçekleştirdiklerini söyledi.
Türk, ""Yıllık büyüme oranlarında ise (IATA FTK verilerine göre) ilk 10'daki majör rakiplerimizin hepsinden daha fazla büyüme sağladık. Bu başarılı performans, Turkish Cargo'nun uluslararası hava kargo sektöründeki konumunu güçlendirdi ve IATA FTK sıralamasında yüzde 5,8 pazar payı elde etmesini sağladı. Bu dönemdeki başarılarımız, pazar dinamiklerine hızlı adaptasyon yeteneğimiz ve operasyonel mükemmeliyet ilkemiz ile mümkün oldu. Bu durum hava kargo sektöründe güven inşa ederek sürdürülebilir bir büyüme içerisinde olduğumuzun da bir göstergesi."" dedi.
Ali Türk, kar amacı güden bir organizasyon olarak elbette kendi finansal sonuçlarını gözettikleri ancak bunu Türkiye ekonomisinin uluslararası arenada rekabet gücünü artırmayı misyon edinerek gerçekleştirdiklerini kaydetti.
Türk, üreticilerden acentelere, Turkish Cargo'dan Türk ihracatçısına kadar her seviyede herkesin kazandığı bir işbirliği modelini benimsediklerinin altını çizdi.
Katma değerli ürün ihracatını artırmak için birçok çalışmada yer aldıklarını ifade eden Türk, ""Bunlardan birincisi Türkiye İhracatçılar Meclisi ile yaptığımız ihracat kampanyası işbirliğimizdir. Yılın belirli dönemlerinde ihracatçılarımıza indirimli kapasite ayırıyoruz. Türk ihracatçısına sunduğumuz bu indirimli kapasitemizle gittiğimiz ülkeye Türkiye'nin daha fazla katma değerli ürün gönderebilmesini amaçlıyoruz, aynı zamanda ihracatçılarımız için de pazarın çeşitlendirilmesini sağlamış oluyoruz. Türk ihracatçısı da daha önce hiç düşünmediği veya cesaret edemediği pazarları bu kampanyalar sayesinde deneyimleme imkanı buluyor."" değerlendirmesinde bulundu.
Türk, uçuş ağlarına yeni bir destinasyon eklerken her bir faktörü tek tek değerlendirdiklerini vurgulayarak, şunları kaydetti:
""Yeni eklediğimiz bir hattımızda ülkemizin ihracat kapasitesi ilk başlarda düşük kalsa da sonrasında ciddi bir trafik oluşuyor. Meksika hattımız bunun güzel bir örneği. Bu noktaya kargo uçağı göndermeye başladığımızda Türkiye'nin ihracat ürünleri uçağın yalnızca yüzde 20'sini dolduruyordu. Zamanla Meksika'dan Türkiye'ye, Türkiye'den Meksika'ya ticaret yoğunlaşmaya başladı. Benzer şekilde, Miami'ye Ocak 2018'de başlattığımız kargo uçuşları ile ihracatta yüzde 71 artış sağladık. Katar, Doha'ya başlattığımız kargo uçuşları ise yüzde 176 oranında ihracat artışı getirdi. Aynı şekilde Brezilya'da başlattığımız kargo uçuşları sonrası bu ülkeye yüzde 45 oranında ihracat artışı gerçekleşti. Kısacası THY ne kadar fazlaya noktaya uçarsa ihracatımızın da o denli önü açılıyor. Türk ihracatçısı ne kadar fazla pazara ulaşırsa uçuş yapacağımız nokta sayısı da benzer şekilde artıyor."""
https://www.aa.com.tr/tr/ekonomi/katilim-sigortaciliginda-pazar-payi-yuzde-5-5e-yukseldi/3294543,"Katılım sigortacılığında pazar payı yüzde 5,5'e yükseldi","Yılın ilk yarısında yüzde 93,7 büyüme kaydeden katılım sigortacılığı, 21 milyar 249,2 milyon lira prim üretimi ile pazar payını yüzde 5,5'e çıkardı.","AA muhabirinin Türkiye Sigorta Birliği'nden (TSB) derlediği verilere göre, geçen seneyi 24,5 milyar liralık prim üretimi ile kapatan katılım sigortacılığının sektörden aldığı pazar payı yüzde 5 oldu.
Ocak-haziran döneminde prim üretimi, geçen yılın aynı dönemine kıyasla yüzde 93,7 artışla 21 milyar 249 milyon 242 bin lira olurken, pazar payı yüzde 5,5'e yükseldi.
Prim üretiminin yüzde 96'sını 20 milyar 405 milyon lira ile hayat dışı sigortaları oluştururken, hayat sigortaları branşı 843 milyon 676 bin lira ile yüzde 4'lük pay aldı.
Prim üretiminde lider, 9,6 milyar lira ile toplamdan yüzde 47,3 pay alan oto sigortaları branşı oldu. Yangın ve doğal afetler branşında prim üretimi 2 milyar 630 milyon lira olurken, hastalık-sağlık branşında 1,5 milyara yakın prim üretildi.
Katılım Emeklilik Genel Müdür Yardımcısı İsmail Aydemir, AA muhabirine, pazar payındaki artışta en önemli etkenin oto sigortaları olduğunu, kaza ve sağlık sigortalarında da yükselişlerin görüldüğünü söyledi.
Katılım sigorta şirketlerinin, bu 3 branşta konvansiyonel sigorta şirketlerine göre çok daha yüksek büyüme gösterdiğine dikkati çeken Aydemir, şu bilgileri paylaştı:
""Ülkemizde son yıllarda yaşanan enflasyonun yüksek seyretmesi hem oto branşlarını hem de sağlık branşlarını direkt etkilemekte olduğunu da belirtmemiz lazım. Finansal ürün ve hizmetlerdeki farkındalığın artmasıyla risk ve koruma tarafındaki ürün talebinin önümüzdeki dönemde de artarak devam edeceğini düşünüyoruz. Hayat sigortacılığı tarafındaki büyümeye baktığımızda katılım sigortacılığında bu branşın düşük kaldığını görmekteyiz. Önümüzdeki dönemde özellikle enflasyondaki düşüş ve katılım bankalarındaki finansmanların artışı paralelinde bu branşın da büyümeye destek olacağını öngörüyoruz.""
Aydemir, katılım sigortacılığı hizmeti sunan şirket sayısının yeterli olmaması nedeniyle talebin oto branşlarında yoğunlaştığına işaret etti.
Bu alanda çalışan şirket sayısının artması ve ürünlerini çeşitlendirmesinin gerekliliğine değinen Aydemir, ""Bu sayede talebin diğer branşlara da kaymasıyla daha sağlıklı bir prim dengesi oluşacağını öngörüyoruz. Katılım sigortacılığı, ülkemizde çok yüksek bir potansiyele sahip. Burada da en önemli konunun katılım sigortacılığının ve faizsiz emeklilik planlarının tanıtımı ve pazarlaması olduğu kanaatindeyim. Bizler de Katılım Emeklilik olarak bu yıl da sigortacılık ve emeklilik alanındaki pazar payımızı artırmaya devam ediyoruz. Gelecek yıl da ana dağıtım kanallarımız olan banka kanallarımız ve diğer dağıtım kanallarımızdaki satış ve pazarlama faaliyetlerimizin de desteği ile sektöre yenilikçi ve faizsiz ürünler sunmayı sürdüreceğiz."" ifadesini kullandı.
Katılım Emeklilik olarak, konvansiyonel sigortacılık tarafındaki ürün zenginliğini katılım sigortacılığı alanında sunduklarını anımsatan Aydemir, hem sigortacılık hem de faizsiz bireysel emeklilik alanındaki tüm ihtiyaçlarına uygun çözümler ürettiklerini vurguladı.
Bu ürünleri detaylandıran Aydemir, şunları kaydetti:
""Kısa süreli koruma sağlayan hayat sigortaları, işsizlik sigortaları, tehlikeli hastalıklar sigortaları, daha uzun vadeli korumalar sağlayan ferdi eğitim sigortaları, çeşitli asistans hizmetlerini içeren birçok kısa ve uzun süreli ferdi kaza sigortaları gibi rafımızda birçok sigortacılık ürünü bulunuyor. Katılım sigortacılığı alanında önemli bir boşluğu doldurduğumuza inandığımız sağlık sigortaları alanında ise 'Katılım Sağlık' markamızın çatısı altında birçok sağlık sigorta ürünümüzü müşterilerimize sunuyoruz. Özellikle ülkemizde son yıllarda talebin arttığı tamamlayıcı sağlık sigortaları, özel sağlık sigortaları, acil sağlık sigortaları, yabancı misafirlerimiz için sağlık sigortaları ve seyahat sağlık sigortaları ile ihtiyaç duydukları her an katılımcılarımızın yanında oluyoruz. Dağıtım kanallarımız ve güçlü entegrasyon altyapımız ile hem dijital kanallarımızdan hem de şubelerimiz ve acentelerimiz gibi fiziksel kanallardan bireysel emeklilik alanında da çok aktif olduğumuzu belirtmek isterim. Katılım Emeklilik olarak 17 adet bireysel emeklilik fonu ile faizsiz bireysel emeklilik planı sunan emeklilik şirketleri arasında en çok fon tercihi sunan şirket olmaktan memnuniyet duyuyoruz. Bu yıl sektöre kazandırdığımız sürdürülebilirlik temalı faizsiz emeklilik fonu ile kısa vadeli yatırım perspektifi olan emeklilik fonumuz faizsiz emeklilik alanında ilk fonlar olmuştur. Geçen yıl halka arz ettiğimiz temettü ödeyen şirketler hisse senedi fonumuz ve belirli bir gümüş payı da olan kıymetli madenler fonumuz da büyük ilgi görüyor. Geçen yıl devreye aldığımız asistan uygulamamız da katılımcılarımıza fon tercihleri konusunda destek sağlıyor. ""
Aydemir, Cumhurbaşkanlığı Finans Ofisi öncülüğünde hazırlanan Katılım Finans Strateji Belgesi ile bu çatı altında yer alan tüm sektörleri ve katılım finansı bir bütün olarak geliştirmeye yönelik stratejik çerçevenin çizildiğini bildirdi.
Belgeyi, katılım sigortacılığı perspektifinden değerlendiren Aydemir, şunlara dikkati çekti:
""Katılım finansın bu şekilde hem kamu hem de özel sektör tarafından bütüncül bir yaklaşımla ele alınması, katılım finansa yönelik hukuki, idari ve kurumsal bir altyapının sağlanması ana amaçlardan olduğunu görüyoruz. Ayrıca yapılan entegrasyon çalışmaları ile katılım sigortacılığı da buradan faydalanabilecek. Bu oluşuma ilk etapta katılım sigortacılığına yönelik müşteriler tarafından daha çok güven ve talep geleceğini öngörüyorum. Katılım finans prensiplerine uygun yasal düzenlemelerin ve denetim mekanizmalarının katılım sigortacılığının daha etkin ve güvenilir bir şekilde işlemesini sağlayacağını ve bu düzenlemeler ile de şeffaflığın ve sektöre olan güvenin de pekiştirileceğini düşünüyorum. Yatırım alanlarında da yeni banka kanallarının faaliyete geçmesi ve bu alandaki yenilikçi yatırım enstrümanları ile katılım sigortacılığının ürün ve hizmet çeşitliliği de artıyor ve bu sayede risk yönetimi de daha etkin hale geliyor.""
Bu çalışmalardaki en önemli kazanımın ülkeye toplumsal ve ekonomik kalkınmasına yapılan katkı olduğunu söyleyen Aydemir, ""Bu alanda yapılacak kapsayıcı düzenlemeler ve işbirlikleri ile ekosistemin daha çok genişletilmesi sağlandığında daha geniş kitlelerin sigortacılık ve finansal hizmetlere erişimi de artacak, bununla birlikte toplumdaki sigortalanma oranlarında iyileşmeleri de beraberinde getireceğini düşünüyorum."" diye konuştu.
Aydemir, iş yapış süreçlerini dijitalleştirerek fintek ve yapay zeka uygulamalarını çalışma alanlarına entegre ettiklerini anlattı.
Dijital platformlar ve mobil uygulamalar aracılığıyla katılım sigortacılığı ürünlerinin daha erişilebilir hale geldiğini belirten Aydemir, ""Bu süreçlerde de yapay zeka destekli müşteri hizmetleri, fon öneri asistanları ve chatbotlar, müşteri memnuniyetini artırarak operasyonel verimlilik de sağlıyor. Şirketler tazminat ve değişiklik işlemleri gibi birçok operasyonel süreçlerinde de bu tür finteklerin çözümlerini kullanarak zamandan da tasarruf edebiliyorlar."" dedi.
Aydemir, katılım sigortacılığının son yıllarda tanıştığı açık API'lerle ilgili şu değerlendirmelerde bulundu:
""API aracılığıyla farklı finansal hizmet sağlayıcıları ile entegre olarak, müşteri deneyimleri zenginleştiriliyor. Son yıllarda tüm sektörlerde olduğu gibi katılım sigortacılığı sektöründe de yapay zeka ve büyük veri analitiği yaygın bir şekilde kullanılıyor. Katılım sigortacılığında özellikle risk değerlendirme, müşteri segmentasyonu, fiyatlandırma ve dolandırıcılık tespiti gibi alanlarda kullanılmaya başlandı. Özellikle yapay zeka destekli analitik araçlar kullanılarak müşteri davranışlarını ve risk profillerini analiz etmek, gerektiği durumda müşterilere öneriler sunmak katılım sigorta şirketlerinin müşteri memnuniyeti açısından son derece önemli. Teknolojinin gelişmesine paralel olarak katılım sigortacılığının da dijital dönüşüm süreçleri ile yeni bir anlayış kazanacağını öngörüyoruz."""
https://www.aa.com.tr/tr/gundem/erzincanda-yolcu-otobusunun-devrildigi-kazada-1-kisi-oldu-33-kisi-yaralandi/3294452,"Erzincan'da yolcu otobüsünün devrildiği kazada 1 kişi öldü, 33 kişi yaralandı","Erzincan'ın Refahiye ilçesinde yolcu otobüsünün devrilmesi sonucu 1 kişi hayatını kaybetti, 33 kişi yaralandı.","Hamdi Ç. (59) yönetimindeki Dadaş firmasına ait 34 TR 386 plakalı yolcu otobüsü, Erzincan-Sivas kara yolu Kızıldağ mevkisi Gemecik köyü yakınlarında kontrolden çıkarak devrildi.
İhbar üzerine kaza yerine 112 Acil Sağlık, jandarma, polis ve AFAD ekipleri sevk edildi.

Kazada sürücü Hamdi Ç. hayatını kaybetti, 33 kişi yaralandı.
Yaralılar ambulanslarla Refahiye Devlet Hastanesi ile kentteki çeşitli hastanelere kaldırıldı."
https://www.aa.com.tr/tr/gundem/istanbul-emniyet-mudurlugunde-yaz-donemi-atamalari-/3294442,İstanbul Emniyet Müdürlüğünde yaz dönemi atamaları,İstanbul Emniyet Müdürlüğünde 2024 yılı yaz dönemi atamaları gerçekleştirildi.,"İstanbul Valiliğinden yapılan açıklamada, İl Emniyet Müdürlüğü kadrosuna 14 yeni emniyet müdürü ve emniyet amiri görevlendirildiği aktarıldı.
Açıklamada, atamalara ilişkin şu ifadeler yer aldı:
""Valilik makamının onayı ile 18 il emniyet müdür yardımcısı, 16 ilçe emniyet müdürü ve 15 şube müdürü, 3 ilçe emniyet müdür yardımcısı ve 2 şube müdür yardımcısının yeni görevleri belirlendi. Yapılan atama ve görevlendirmelerin İstanbul'umuza ve Emniyet Teşkilatı'mıza hayırlı olması temennisiyle bütün personelimize görevlerinde başarılar diliyoruz.""
Açıklamada, 2. Sınıf Emniyet müdürlerinden Zafer Baybaba, Hüseyin Güleç, Aykut Korkmaz, Hasan Demirbağ, Erdem Torlak, Taner Ertürk, Murat Özbek, Gülpınar Adir, Özgür Yılmaz, Deniz Halıcı Çelik, Mustafa Ergenç, Serkan Kılınç, Seval Erdem Gürdoğan, Filibya Saral, Göksel Önder, Kadir Arslan, Neslihan Türkün ile Murat Çaykara'nın İl Emniyet Müdür Yardımcısı olarak atandığı belirtildi.
2. Sınıf Emniyet müdürlerinden Cemil Erim'in Arnavutköy İlçe Emniyet Müdürü, Korkut Okyay'ın Bağcılar İlçe Emniyet Müdürü, Mehmet Baykara'nın Beşiktaş İlçe Emniyet Müdürü, Şekip Akın'ın Beykoz İlçe Emniyet Müdürü, Özay Kayhan'ın Esenyurt İlçe Emniyet Müdürü, Cemal Ünlü'nün Fatih İlçe Emniyet Müdürü, Hakan Erişmiş'in Sancaktepe İlçe Emniyet Müdürü, Murat Milletsever'in Sarıyer İlçe Emniyet Müdürü, Ali Kesikoğlu'nun Şişli İlçe Emniyet Müdürü, Mehmet Yaşar Zehir'in Üsküdar İlçe Emniyet Müdürü olarak atandığı kaydedilen açıklamada, 3. Sınıf Emniyet Müdürlerinden Serdar Örs'ün Eyüpsultan İlçe Emniyet Müdürü, Murat Özburun'un Gaziosmanpaşa İlçe Emniyet Müdürü, Oktay Çelik'in Maltepe İlçe Emniyet Müdürü, Hakan Öztürk'ün Pendik İlçe Emniyet Müdürü, Kıvanç Taşçı'nın Silivri İlçe Emniyet Müdürü ve Fatih Tilki'nin Tuzla İlçe Emniyet Müdürü olarak atandığı duyuruldu.
Valilik açıklamasında, 3. Sınıf Emniyet müdürlerinden Tuncer Bilici'nin Belge Yönetimi Şube Müdürü, Abidin Erik'in Boğaziçi Köprüleri Koruma Şube Müdürü, Adnan Ayhan'ın Hassas Bölgeleri Koruma Şube Müdürü, Binali Ökten'in İstanbul Atatürk Havalimanı Şube Müdürü, Azmi İlker Çiftci'nin İstanbul Sabiha Gökçen Havalimanı Şube Müdürü, İbrahim Duran'ın Koordinasyon Şube Müdürü, Arınç Çevik'in Mali Suçlarla Mücadele Şube Müdürü, Ziya Şaşmaz'ın Olay Yeri İnceleme Şube Müdürü, Mustafa Aktan'ın Organize Suçlarla Mücadele Şube Müdürü, Ömer Faruk Günay'ın Önleyici Hizmetler Şube Müdürü, Mustafa Sarı'nın Polis Arama ve Kurtarma (PAK) Şube Müdürü, Banu Ördek'in Sosyal Hizmetler ve Sağlık Şube Müdürü ile vekaleten Deniz Limanı Şube Müdürü, Halil İbrahim Başlı'nın Turizm Şube Müdürü olarak, 4. Sınıf Emniyet Müdürlerinden Ahmet Lütfü Çırakoğlu'nun Güven Timleri Şube Müdürü, Tunay Başarık'ın da Trafik Denetleme Şube Müdürü olarak atandığı belirtildi.
4. Sınıf Emniyet müdürlerinden Sami Pektaş'ın Başakşehir İlçe Emniyet Müdür Yardımcısı, Serhat Kalyoncu'nun ise Terörle Mücadele Şube Müdür Yardımcısı olarak atandığı kaydedilen açıklamada, Emniyet Amirlerinden Zülküf Demir'in Beylikdüzü İlçe Emniyet Müdür Yardımcısı, Yılmaz Kahraman'ın Sultangazi İlçe Emniyet Müdür Yardımcısı ve Ali Osman Serhatoğlu'nun da Asayiş Şube Müdür Yardımcısı Vekili olarak atandığı ifade edildi."
https://www.aa.com.tr/tr/dunya/israilin-lubnana-yonelik-hava-saldirisinda-1-cocuk-oldu-6-sivil-yaralandi-/3294300,"İsrail'in Lübnan'a yönelik hava saldırısında 1 çocuk öldü, 6 sivil yaralandı","İsrail ordusunun Lübnan'ın güneyine yönelik hava saldırısında, 1 çocuğun hayatını kaybettiği, 6 sivilin yaralandığı bildirildi.","Lübnan Sağlık Bakanlığı, İsrail güçlerinin Lübnan'ın sınır hattında yer alan Deyr Sryan beldesine yönelik düzenlediği hava saldırısında can kayıplarına ilişkin açıklama yaptı.
Açıklamada, 17 yaşındaki bir kız çocuğunun hayatını kaybettiği, 6 kişinin yaralandığı ifade edildi.
Yaralılar arasında durumu ağır olanların bulunduğu, tedavi amaçlı bölgedeki farklı hastanelere sevk edildikleri belirtildi."
https://www.aa.com.tr/tr/gundem/ismail-heniyyenin-son-cagrisi-ayasofyada-karsilik-buldu/3294262,İsmail Heniyye'nin son çağrısı Ayasofya'da karşılık buldu,"Filistin'e Destek Platformu öncülüğünde düzenlenen ""Şehit Heniyye'den son çağrı"" etkinliği için binlerce kişi Ayasofya Meydanı'nda toplandı.","Hamas Siyasi Büro Başkanı İsmail Heniyye'nin İran'ın başkenti Tahran'da suikasta uğramadan önce Filistinlilere destek için yaptığı çağrı İstanbul'da karşılık buldu.
&amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;lt;br class=""k-br"" /&amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;gt;
İsrail'e tepki göstermek ve Gazze'ye destek vermek için Filistin'e Destek Platformu öncülüğünde Ayasofya Meydanı'nda bir araya gelen kalabalık, tarihi yarımadanın farklı noktalarından alana ulaştı.
Alana doğru yürüyüşte Eminönü, Gülhane Parkı, Küçükayasofya civarındaki cadde ve ara sokaklarda vatandaşlar yoğunluk oluşturdu.

Vatandaşların bir araya geldiği mitingde kalabalık, Ayasofya Meydanı'ndan çevredeki cadde ve sokaklara taştı.
&amp;amp;amp;amp;amp;amp;amp;amp;amp;lt;br class=""k-br"" /&amp;amp;amp;amp;amp;amp;amp;amp;amp;gt;
Vatandaşlar Türk ve Filistin bayrakları ile Kelime-i Tevhid flaması ve kefiye taşıdı, Filistin'in özgürlüğü için sloganlar attı.

Katılımcılar, ""Nehirden denize özgür Filistin"", ""Katil ABD Filistin'den defol"", ""Katil İsrail Filistin'den defol"", ""Kanımız canımız feda olsun Aksa'ya"", ""Hamas'a selam, direnişe devam"" sloganları ile İsrail'e tepki gösterdi.

Türkçe, Arapça ve İngilizce yazılı dövizlerde ise ""Gazze'de soykırım var"", ""İsrail soykırımı durdur"", ""Katliam bitsin, çocuklar ölmesin"" ifadeleri yer aldı.
Eyleme katılan Özgür Kudüs Platformu ve Peygamber Sevdalıları Vakfı gönüllüleri, Beyazıt Meydanı'ndan Ayasofya Meydanı'na kadar yürüyüş düzenledi.

Yürüyüşte, suikasta uğrayan Hamas Siyasi Büro Başkanı İsmail Heniyye'nin posterleri açıldı.

Yürüyüş nedeniyle tramvay seferleri Sultanahmet bölgesinde durdurulurken, bazı yabancı zincir restoranların önünde güvenlik önlemleri alındı. Kalabalık, bu restoranların önünde ıslık çalarak protestoda bulundu.

Yürüyüş yapan topluluk, Ayasofya Meydanı'ndaki diğer grupla buluştu.
Eylemde, ÖNDER İmam Hatipliler Derneği Genel Başkanı Abdullah Ceylan, grup adına manifestoyu okudu.
Ceylan, Filistinli kardeşlerinin yüzyıllardır üzerinde yaşadıkları toprakların 1918'de İngilizler tarafından işgal edildiğini, o tarihten itibaren Filistin'in nüfus yapısının planlı şekilde değiştirildiğini söyledi.

Siyonizm ideolojisinin, Osmanlı cihan devletine yaptıramadığını İngiliz işgali üzerinden gerçekleştirdiğini ifade eden Ceylan, hukuk, kural, ahlak ve sınır tanımaksızın Filistinlilere karşı soykırımlar uygulandığını kaydetti.
Siyonist terör örgütlerinin 1948'de İsrail'i kurduğunu dile getiren Ceylan, soykırımın daha planlı ve sistematik bir şekilde ilerlemeye başladığını belirterek, ""Şu hususun altını özellikle çizmek isteriz, Filistin'de ve Gazze'de soykırım, 7 Ekim'de Hamas'ın operasyonuyla başlamamıştır. Bilakis Filistin, 1918'den bugüne, kimi zaman yavaş, kimi zaman hızlı soykırıma maruz bırakılmıştır. Batı Şeria ve Gazze olarak ikiye bölünmüş toprak parçalarında milyonlarca Filistinli, en temel insani haklardan on yıllardır mahrum bırakılmıştır."" dedi.

Abdullah Ceylan, yeni işgalciler yüzünden Filistin topraklarının her yıl daha da daraldığına işaret ederek, ""Filistinlilerin beslenme, sağlık, eğitim, çalışma ve diğer tüm hakları kısıtlanmakta, keyfi olarak kesintiye uğratılmaktadır. Filistin dışında mültecilerin kamplarında yaşayan, Filistin içinde kamplarda yaşayan ve siyonist İsrail zindanlarında milyonlarca insan asgari yaşam imkanlarından yoksun bırakılmaktadır. Tam 105 yıldır, insanlığın gözü önünde bir halk, yavaş ve acı bir ölüme mahkum edilmektedir."" diye konuştu.
Bu yüzden 7 Ekim'in bir başlangıç değil sonuç olduğunu belirten Ceylan, her gün öldürülen, horlanan, geleceği elinden alınan, kendisine ölümden başka bir seçenek bırakılmayan bir halkın direnişinin haklı ve meşru olduğunu vurguladı.
Ceylan, Filistin Kurtuluş Örgütü gibi Hamas'ın mücadelesinin de işgal ve soykırıma karşı bir direniş, bir bağımsızlık mücadelesi olduğunu ifade ederek, ""Sayın Cumhurbaşkanı'mızın da defaatle ifade ettiği gibi, Hamas bir terör örgütü değildir. Kendi vatanının, kendi halkının bağımsızlığını temsil eden bir direniş hareketidir. İstiklal Savaşı'mız esnasında Kuvayımilliye hareketi ne ise bugün Gazze'de Hamas da odur."" ifadelerini kullandı.

Hamas'ın Gazze'de, Filistin topraklarında verdiği mücadeleyle sadece Filistin'i ve Filistin halkını savunmadığını söyleyen Ceylan, ""Hamas, ümmetin onur savaşını vermektedir. Hamas, bütün dünyada, Müslüman olsun ya da olmasın, zulme, baskıya, haksızlığa direnen halklara ilham olmaktadır. Hamas, Türkiye'nin topraklarına da gözünü dikmiş siyonizme karşı Türkiye'yi de Türk milletini de Anadolu'yu da savunmaktadır. Hamas, verdiği kahramanca mücadeleyle Batı'nın maskesini düşürmüştür, modern dünyanın iki yüzlülüğünü herkese göstermiştir."" dedi.
Ceylan, Batılı her değerin Gazze soykırımında eriyip yok olduğunu, insan hakları, hukuk, ifade özgürlüğü, gösteri ve protesto hakkı, basın özgürlüğü, kadın ile çocuk hakları, sağlık, beslenme hakları ve daha nicesinin Batı için sadece bir makyajdan ibaret olduğunu Gazze'nin bütün dünyaya gösterdiğini söyledi.
Sosyal medya mecralarında dahi soykırımın gizlendiğini, sansürlendiğini ve soykırımcı katil İsrail'in korunduğunu dile getiren Ceylan, ""Bugün maalesef İslam dünyasının tutumu da utanç vericidir. Milyarlarca Müslümanı temsil eden devletler ve örgütler, şımarık İsrail karşısında sessiz ve tepkisiz kalarak tarihten izi silinmeyecek bir utancın altına imza atmaktadır. Filistin dostları, Filistin, tıpkı Hazreti Yusuf gibi kardeşleri tarafından kuyuya atılmış, yalnız bırakılmış, ihanete uğratılmıştır."" ifadelerini kullandı.

Ceylan, İstanbul'dan tüm dünyaya seslendiklerini vurgulayarak, ""Hak, er ya da geç batıla galebe çalacaktır. Bu zifiri karanlık, er ya da geç şafakla kucaklaşacaktır. Mazlumun gökleri ve yeri inleten ahı, er ya da geç bu zulmü yıkacaktır Allah'ın izniyle. Kur'an-ı Kerim'de Rabb'imizin müjdelediği gibi, az topluluklar, çok ve güçlü toplulukları er ya da geç mağlup edecektir. Gazze, İsrail'i mağlup edecektir. Filistin, yandaşları mağlup edecektir Allah'ın izniyle."" diye konuştu.
Allah'a ve ahiret gününe inandıkları kadar, bu zulmün sona ereceğine ve hesabının da sorulacağına inandıklarını belirten Ceylan, onun için umutlarını hiç kaybetmediklerini dile getirdi.
Ceylan, bugün dualarıyla, çığlıklarıyla, öfkeleriyle, yaygınlaştırdıkları boykotlarıyla, kanlarıyla, canlarıyla ve ruhlarıyla Filistin'in yanında olduklarını kaydetti.
Hamas orada kahramanca direnirken, asla ümitsizliğe ve karamsarlığa kapılamayacaklarını söyleyen Ceylan, Gazzeli çocuklar umudunu kaybetmezken, kendilerinin asla umutsuzluğa düşemeyeceklerini ifade etti.

İran'ın başkenti Tahran'da suikasta uğrayan Hamas Siyasi Büro Başkanı İsmail Heniyye'yi bugün bir kez daha rahmetle andıklarını belirten Ceylan, sözlerini şöyle sürdürdü:
""Filistin davasının kahraman ismi, şehitler zincirinde yeni bir halka olmuştur. İsmail Heniyye'nin şehadeti, Filistin mücadelesini zayıflatmayacak, tam tersine daha da büyütecek, daha da alevlendirecektir Allah'ın izniyle. Biz biliyoruz ki Filistin'deki her bebek, her çocuk, her anne, her erkek birer İsmail Heniyye'dir. İsmailleri öldürerek yok edemezsiniz, öldürerek tüketemezsiniz. Ölümü kendi içinde öldürmüş bir topluluğu ölümle sindiremezsiniz.""
Ceylan, bu bağımsızlık mücadelesini her zamanda ve zeminde en güçlü şekilde, gururla taşıyacaklarını dile getirerek, ""Bir ölürsek, bin doğacağız. Hayatı sürgünde geçmiş, hayatı mücadeleyle geçmiş, hayatı her an suikast tehditleriyle geçmiş, Gazze'nin, Filistin'in kahramanı, İslam ümmetinin onuru, gururu İsmail Heniyye'ye Allah'tan rahmet diliyoruz. Rabb'im onu Bedr'in, Uhud'un şehitleriyle buluştursun inşallah. Rabb'im onu cennetiyle şereflendirsin. Bizi de o kutlu yolun yolcusu eylesin."" dedi.
Filistin'in her daim yanında olduklarının altını çizen Ceylan, ""Herkes yüz çevirse de Türkiye olarak, bu millet olarak sizi asla yalnız bırakmayacağız. Son söz olarak, tüm siyonist katillere ve tüm yandaşlarına, tüm dünyaya İstanbul'dan, Ayasofya'dan haykırıyoruz, Hamas'a selam, direnişe devam."" ifadelerini kullandı.
Hamas Siyasi Büro Başkanı İsmail Heniyye'nin İran'ın başkenti Tahran'da suikasta uğramadan önce Filistinlilere destek için yaptığı çağrı doğrultusunda, Filistin'e Destek Platformu üyesi sivil toplum kuruluşları Ayasofya Meydanı'nda ""Şehit Heniyye'den Son Çağrı"" eylemi için yaklaşık 200 bin kişi Ayasofya Meydanı'nda toplanırken İnsan Hak ve Hürriyetleri (İHH) İnsani Yardım Vakfı, ÖNDER İmam Hatipliler Derneği, Türkiye Gençlik Vakfı (TÜGVA), Türkiye Gençlik ve Eğitime Hizmet Vakfı (TÜRGEV), Türkiye Gençlik STK'ları Platformu (TGSP), Gazze Dayanışma Platformu ile Özgür Kudüs Platformu'nun da yer aldığı etkinliğe, çeşitli gönüllü gruplar ve öğrenci kulüpleri de destek verdi.
Sahneden yapılan duyuruda, eyleme yaklaşık 200 bin kişinin katıldığı belirtildi.

Vatandaşların bir araya geldiği mitingde kalabalık, Ayasofya Meydanı'ndan çevredeki cadde ve sokaklara taştı.
Programda, İlim Yayma Vakfı Mütevelli Heyeti Başkanı Necmeddin Bilal Erdoğan, KADEM Mütevelli Heyeti Başkanı Sümeyye Erdoğan Bayraktar, Baykar Yönetim Kurulu Başkanı Selçuk Bayraktar, AK Parti İstanbul İl Başkanı Osman Nuri Kabaktepe, TÜRGEV Yönetim Kurulu Başkanı Hatice Akıncı Yılmaz, TBMM İçişleri Komisyonu Başkanı ve AK Parti İstanbul Milletvekili Süleyman Soylu, TÜGVA Genel Başkanı İbrahim Beşinci, ÖNDER İmam Hatipliler Derneği Genel Başkanı Abdullah Ceylan, Türkiye Gençlik STK'ları Platformu Yönetim Kurulu Başkanı Ali Haydar Ustaosmanoğlu ile Esenler Belediye Başkanı Mehmet Tevfik Göksu da yer aldı.
Burada konuşan Hamas Hareketi yöneticilerinden Talal Nassar, Hamas Siyasi Büro Başkanı İsmail Heniyye'yi rahmetle yad etti, davalarının bugün Hamas'ın ve tüm ümmetin omuzlarında devam ettiğini söyledi.
Nassar, İsrail'e bir mesajı olduğunu belirterek, ""Sanmayın ki İsmail Heniyye'yi şehit etmekle, Gazze'deki mazlumları katletmekle direnişi bitireceksiniz. Bu direniş bitmeyecek. Çünkü Filistin davası Allah'ın kitabından bir ayettir, bu dava Resulü Zişan'ın hadislerinden bir hadistir. Bu dava İslam baki olduğu sürece devam edecek ve bu ümmetin omuzlarında yürüyecek çünkü bu dava Sultan Abdülhamid'in davasıdır. Bu dava her bir Müslüman'ın davasıdır."" diye konuştu.

İsrail'le birlikte tüm dünyaya da bir mesajları olduğunu dile getiren Nassar, şöyle devam etti:
""Biz Gazzeliler, Filistinliler, bir ağacın kök saldığı gibi o toprağa kök salmışız, kimse bizi oradan çıkaramaz. Bu dava bu omuzlarda yükselecek. İsmail Heniyye evlatlarını, torunlarını bu yolda feda etti. Yetmedi bu davanın erleri, bu davanın liderleri, ailelerini feda etti, kendi tertemiz kanları bu yolda feda oldu. Bunu gören bizler, o topraklarda kök salmaya devam edeceğiz. Bizi kimse oradan çıkaramayacak.''
Nassar, Gazze'den, Filistin'den tüm Türkiye'ye selam getirdiklerini belirterek, ""İşte o yiğit Cumhurbaşkanı Erdoğan, Filistin'in dimdik yanında durdu. Herkes 'Hamas bir terör örgütü.' derken, o bir aslan gibi karşılarına dikildi ve 'Hamas bir direniş hareketidir, Hamas vatanını savunan mücahitlerdir.' dedi. İşte onun için biz sizlere Gazze'nin, Filistin'in selamını getiriyor, her birinize teşekkür ediyoruz."" dedi.
Tüm İslam alemine de bir mesajı olduğunu kaydeden Nassar, ""Yetmedi mi? Artık birleşmenin vakti gelmedi mi? Bu zulmü kaldırmak için bir dönem nasıl Selahaddin Eyyubi ümmeti birleştirdiyse, o zaman nasıl bu zulmü ümmet kaldırdıysa, bugün de aynı o şekilde sancakların, bayrakların Filistin'e doğru yükselip ümmetin birleşmesinin vakti gelmedi mi?"" diye konuştu.
Nassar, kendilerinin bu davaya gönül vermiş Hamas Hareketi olarak söz verdiklerini, yollarından dönmeyeceklerini vurgulayarak, ""Bu yolda asla taviz vermeyeceğiz, Sultan Abdülhamid Han nasıl bir zerre toprak için taviz vermediyse, biz de aynen öyle yapacağız. Şeyh Ahmet Yasin'in yolunda yürüyeceğiz. Şehitlerimizin kanları yerde kalmayacak. Onlara vefalı olacağız ve asla bu yoldan vazgeçmeyeceğiz."" ifadelerini kullandı.

Filistin'e Destek Platformu Başkanı Ali Yalçın da bugün acılarının arşa ulaştığı, öfkelerinin kınından taştığı, bıçağın kemiğe dayandığı gün olduğunu söyledi.
Yalçın, Hamas Siyasi Büro Başkanı Heniyye'yi anarak,""Bugün şehit Heniyye'nin vasiyetini yerine getirmek için küresel eylem çağrısına uyarak Ayasofya Meydanı'nı doldurduğumuz gündür. Türkiye'nin 81 meydanından sesimizi yükselttiğimiz, mazlumların yanında, zalimin karşısında olduğumuzu bir kez daha haykırdığımız gündür."" diye konuştu.
Bazı şeylerin adının doğru konulması gerektiğini dile getiren Yalçın, ""İsrail, Nazi rejimidir, bu rejimi kuranlar soykırımcı ABD ve Hitler artığı sömürgeci Avrupa'dır. ABD ve Avrupa, soykırımın destekçisi değil bizzat kendisidir, failidir."" dedi.
Yalçın, özgürlük ateşinin söndürülebileceğinin zannedildiğini kaydederek, ""Direniş şuurunu bitireceklerini sanıyorlar oysa direniş dünyanın her tarafına yayılıyor ve her meydan Ayasofya Meydanı gibi direniş meydanı elhamdülillah. Bugün milyonlarca Filistinli, milyarlarca Müslüman meydanlarda. Bugün Heniyye'nin küresel eylem çağrısına uyan insanlar, onur ve haysiyete sahip çıkmak için meydanlardan sesini yükseltiyorlar. 'Canımız, kanımız, ailemiz, çocuklarımız, evlerimiz Kudüs'e, Mescid-i Aksa'ya, Gazze'ye feda olsun.' diyorlar. Bu inancı taşıyan bir toplum yenilebilir mi?"" şeklinde konuştu.

İstanbul'da ve dünyanın pek çok noktasında meydanlara Filistin davasına, insan onur ve haysiyetine sahip çıkmak için geldiklerine vurgu yapan Yalçın, İstanbul'dan, Ayasofya Meydanı'ndan Filistin direnişini selamladı.
Programda Kur'an-ı Kerim tilavetinin ardından ezgi ile marşlar okunurken, aile üyelerinin çoğu Gazze'de yaşayan Muhannad Abu Ubeyd adlı çocuk da bir konuşma yaptı.
Fatih Sultan Mehmet Vakıf Üniversitesi İslami İlimler Fakültesi Hadis Ana Bilim Dalı Başkanı Prof. Dr. Halil İbrahim Kutlay'ın duasıyla biten programda bazı vatandaşlar akşam namazını kılmak üzere Sultanahmet Camii ile Ayasofya-i Kebir Cami-i Şerifi'ne yöneldi.
Yürüyüş nedeniyle tramvay seferlerinin durdurulduğu bölgede, katılımcılar alandan yaya olarak ayrıldı.
Emniyet güçleri bazı yabancı zincir restoranların önünde güvenlik önlemi alırken, kalabalıktan bazıları bu restoranların önünde ıslık çalarak protestoda bulundu.

"
https://www.aa.com.tr/tr/politika/bakan-uraloglu-ay-yildizli-bayragimiz-dunyanin-dort-bir-kosesindeki-mazlumlarin-bayragidir/3294222,Bakan Uraloğlu: Ay yıldızlı bayrağımız dünyanın dört bir köşesindeki mazlumların bayrağıdır,"Ulaştırma ve Altyapı Bakanı Uraloğlu, ""Ay yıldızlı bayrağımız sadece bizim bayrağımız değil, dünyanın dört bir köşesindeki mazlumların bayrağıdır. Bu vesileyle İsrail'in, Gazze'deki insanlık dışı saldırılarını bir kez daha nefretle kınıyorum."" dedi.","Ulaştırma ve Altyapı Bakanı Abdulkadir Uraloğlu, bir otelde düzenlenen AK Parti Genişletilmiş İl Toplantısı'nda yaptığı konuşmada, Cumhurbaşkanı Recep Tayyip Erdoğan'ın liderliğinde, milletin egemenliği üzerindeki bütün vesayetleri kaldıran büyük bir siyasi hareketin temsilcileri olduklarını söyledi.
AK Parti hükümetlerinin hizmet ve eser siyasetiyle hiç kimsenin yarışamayacağını ifade eden Uraloğlu, ""Bugün, 2002 Türkiyesi ile kıyaslanmayacak bir konuma geldik çok şükür. Ülkemizi geleceğe taşıyan, çağ atlatan birçok projelere imza attık. Yüzyılda yapılabilecek işleri 22 yıla sığdırdık. Türkiye Yüzyılı'nı inşa edecek adımları atmaya da devam ediyoruz. Bu vesileyle, bu adımları atarken beraber yol yürüdüğümüz siz değerli dava arkadaşlarımıza canı gönülden teşekkür ediyorum."" diye konuştu.
Uraloğlu, Türkiye'nin zulme uğrayan milletlerin, Gazze'nin, Filistin'in, Doğu Türkistan'ın sesi olduğunun altını çizerek, şu değerlendirmede bulundu:
""Ay yıldızlı bayrağımız sadece bizim bayrağımız değil, dünyanın dört bir köşesindeki mazlumların bayrağıdır. Bu vesileyle İsrail'in çocuk, bebek ve masum sivillerden oluşan binlerce Filistinli kardeşimizi şehit ederek Gazze'de gerçekleştirdiği insanlık dışı saldırıları bir kez daha nefretle kınıyorum. Üç gün önce şehit olan Hamas lideri İsmail Heniyye'ye Allah'tan rahmet diliyor, Filistin'deki zulmün bir an evvel sona ermesini Rabb'imden niyaz ediyorum.""
Yıllardır devam eden ve 7 Ekim'de katliama dönüşen saldırılar sonunda Gazze'deki mazlum Filistin halkına yapılan zulmün herkesi derinden yaraladığına işaret eden Uraloğlu, şöyle devam etti:
""Bakmaya dayanamayacak seviyelerde bir vahşet yaşanıyor. İnsanlığa bu kadar mı düşmansınız? Kalbinizde merhametin zerresi de mi yok? Masum bebeklerin, masum sivillerin yakılarak öldürülmesini hiçbir inanç, hiçbir ideoloji meşru gösteremez. Sayın Cumhurbaşkanı'mızın geçen gün de belirttiği gibi, kalıcı barışa giden yolun açılması için Türkiye üzerine düşen ne varsa yapmaya hazırdır. Sayın Cumhurbaşkanı'mızla birlikteyiz ve biz kimsenin tehditlerine boyun eğmeyiz, bundan sonra da eğmeyeceğiz. Herkes tarafından bu da böyle bilinsin.""
Uraloğlu, Türkiye'nin, AK Parti hükümetleriyle 22 yılda her alanda büyük atılımlar yaptığını kaydetti.
Bazılarının hayal bile edemeyeceği projeleri milletin hizmetine sunduklarını belirten Uraloğlu, bakanlık olarak Avrasya Tüneli, Marmaray, Yavuz Sultan Selim, Osmangazi ve 1915 Çanakkale köprülerini, İstanbul Havalimanı, Ordu-Giresun ve Rize-Artvin havalimanlarını, İstanbul-İzmir, Kuzey Marmara ve Ankara-Niğde otoyolları gibi küresel ölçekli mega projeleri hayata geçirdiklerini anlattı.
Uraloğlu, 2002'de 6 bin 101 kilometre olan bölünmüş yol uzunluğunun 29 bin 434 kilometreye ulaştığına işaret ederek, bölünmüş yollarla bağlanan şehir sayısının 6'dan 77'ye yükseldiğini dile getirdi.
Türkiye'yi Avrupa'nın 6'ncı, dünyanın 8'inci yüksek hızlı tren işletmecisi yaptıklarını ifade eden Uraloğlu, ülkeyi hızlı trenle buluşturarak 2 bin 251 kilometre yüksek hızlı tren demir yolunu inşa ettiklerini aktardı.
Uraloğlu, Türkiye'nin havacılıkta da çağ atladığını ifade ederek, şöyle konuştu:
""İç hatlardaki aktif havalimanı sayımızı 26'dan 57'ye yükselttik. 50 ülkede 60 noktaya uçuş gerçekleştiriliyorken bugün 131 ülkede 346 noktaya uçuş gerçekleştiriyoruz. 10 Ağustos'ta da Çukurova Uluslararası Havalimanımızın açılışını gerçekleştireceğiz inşallah. Genişbant abone sayımız 2002 yılında 20 bin iken bugün 93 milyonun üzerine çıktı ve fiberoptik kablo uzunluğumuz 561 bin 695 kilometreye yükseldi. Ülkemizin ilk yerli ve milli haberleşme uydusu olan TÜRKSAT 6A'yı başarıyla uzaya fırlattık. Test süreci devam ediyor. İnşallah yıl sonunda bütün testler tamamlanmış olacak ve TÜRKSAT 6A uydumuzu inşallah devreye almış olacağız.""
Bakan Uraloğlu, son 22 yılda Trabzon'un ulaşım ve iletişim altyapısına yaklaşık 147,5 milyar lira yatırım gerçekleştirdiklerini söyledi.
Trabzon'un 2003'te 56 kilometre olan bölünmüş yol uzunluğunun 242 kilometreye yükseltildiğini anlatan Uraloğlu, Karadeniz Sahil Yolu'nu, ayrıca adeta yılan hikayesine dönen Tanjant Yolu'nu da tamamladıklarını söyledi.
Uraloğlu, Zigana Tüneli ile iki asra yakın süredir yapım ve iyileştirme çalışmasının yürütüldüğü güzergaha adeta bir mühür vurduklarını belirterek, şunları kaydetti:
""Trabzon'u Gümüşhane üzerinden Bayburt, Aşkale ve Erzurum'a bağlayan, 14,5 kilometre uzunluğunda Yeni Zigana Tüneli'ni çift tüplü olarak inşa ettik. Açıldığı günden bu yana Yeni Zigana Tüneli'mizden 2 milyon 200 bin üzerinde araç seyahat etti. Zigana Tüneli Trabzon'u, Karadeniz'i sadece Gümüşhane'ye, Bayburt'a veya Erzurum'a bağlamıyor, bütün Doğu ve Güneydoğu'ya bağlayan en büyük tünelimiz. Bu sadece Doğu, Güneydoğu'ya değil, Basra Körfezi'nden başlayıp Ovaköy'den gelecek olan demir yolu projesinin de esasında bir anlamda Karadeniz'deki önemli bağlantılarından birini de teşkil etmiş olacak.""
Trabzon şehir içi trafiğinde yaşanan yoğunluğun çözümünü doğrudan ilgilendiren Kanuni Bulvarı projesinde sona doğru geldiklerini aktaran Uraloğlu, ""Diğer önemli kara yolu projemiz de Güney Çevre Yolu projemiz. Yapımına başladığımız 16,5 kilometre uzunluğundaki birinci kesim Akçakale'den ayrılıp mevcut sahil yolunun güneyinden geçerek Sera Gölü Kavşağı'nda son buluyor. Başladığımız hiçbir projeyi yarım bırakmadık. Güney Çevre Yolu'nu da inşallah biz bitireceğiz."" dedi.
Uraloğlu, Trabzon'da Türkiye'nin ve dünyanın en modern hastanelerinden birinin inşa edildiğini dile getirerek, şu değerlendirmede bulundu:
""280 bin metrekarelik alanda kurulan Trabzon Şehir Hastanemiz, kentin sağlık hizmetlerinin çok daha iyi ve modern şartlarda sağlanabilmesi amacıyla hayata geçen, Trabzon'un sağlık altyapısının gücüne güç katacak bir proje. Çalışmalar aralıksız sürüyor. Bakanlık olarak biz de Şehir Hastanemize ulaşımı hızlandırmak için hafif raylı sistem projesini hayata geçiriyoruz. Altyapı Yatırımları Genel Müdürlüğü eliyle bu projenin yapımını biz üstlendik. Trabzon'umuza Akçaabat'tan, Yomra merkeze ulaşan, Şehir Hastanesi, Akyazı Stadyumu, meydan, üniversite, otogar ve havalimanı gibi 56 istasyon içeren kent içi raylı sistemi kazandıracağız. Yaklaşık 32 kilometre olan proje genel itibarıyla 824 bin kişinin yaşadığı şehrimizde, özellikle Akçaabat, Yomra ve Ortahisar hattında 500 bin insanımıza hizmet edecek.""
Kırıkkale-Çorum arası hızlı tren yapım ihalesini bu ay içinde gerçekleştirmeyi planladıklarını ifade eden Uraloğlu, ""Bir taraftan da Samsun'dan Sarp'a kadar olan demir yolunu nasıl yaparızla ilgili çalışmalarımızı başlatmıştık. Sahilden demir yolu götürebilmeyle ilgili proje çalışmalarını başlattık. Bu ne kadar zor da olsa Doğu Karadeniz'de yoğunluklu olarak yerleşim de sahilde olduğu için yük taşırken bir yandan da yolcu taşımacılığı açısından doğru bir planlama yapmamız gerektiğini düşünüyoruz."" diye konuştu.
Bakan Uraloğlu, Trabzon Havalimanı'nın, ülkenin en yoğun havalimanlarından biri olduğuna değinerek, şöyle devam etti:
""2023 yılında iç ve dış hatlarda yaklaşık 3,5 milyon yolcuya hizmet sunarak ülkemiz havalimanları arasında 9'uncu sırada yer aldı. Bu yılın ilk 6 ayında iç ve dış hatlarda 11 bin 360 uçak trafiğiyle yaklaşık 1,5 milyondan fazla yolcuya hizmet verdi. Sürekli artan yolcu sayısı doğrultusunda da mevcut havalimanını iyileştirdik ve yeni havalimanı kazandırma çalışmalarını da yakından takip ediyoruz. Özellikle yeni dış hatlar gelen yolcu terminaline bir bağlantı yolu yapıyoruz. Ay sonuna kadar yetişecek. CIP binasıyla beraber açmış olacağız ve kısa vadede sıkıntımızı inşallah çözmüş olacağız.""
TBMM Bayındırlık, İmar, Ulaştırma ve Turizm Komisyonu Başkanı, AK Parti Trabzon Milletvekili Adil Karaismailoğlu da TBMM Genel Kurulunda 24 Temmuz'da yaşanan tartışmayla ilgili olarak, ""Sabrın da bir sınırı oluyor. Maalesef olmaması gereken şeyler tabii ki bunlar. Ancak sebebi ve sonucu belli olan bir şey. Bazılarına hak ettiği dilden konuşmak gerekiyor. Keşke olmasaydı."" dedi.
Toplantıya, AK Parti Genel Başkan Yardımcısı ve AK Parti Trabzon Milletvekili Mustafa Şen, AK Parti Trabzon milletvekilleri Yılmaz Büyükaydın ve Vehbi Koç, AK Parti Muğla Milletvekili ve Trabzon İl Koordinatörü Kadem Mete, Trabzon Büyükşehir Belediye Başkanı Ahmet Metin Genç, AK Parti Genel Merkez Yerel Yönetimler Başkan Yardımcısı Ayşe Sula Köseoğlu, AK Parti İl Başkanı Sezgin Mumcu, ilçe belediye başkanları ve partililer katıldı."
https://www.aa.com.tr/tr/gundem/eskisehirde-saglik-calisanlari-gazze-icin-sessiz-yuruyuslerini-surdurdu/3294173,Eskişehir'de sağlık çalışanları Gazze için sessiz yürüyüşlerini sürdürdü,Eskişehir'de sağlık çalışanları İsrail'in Gazze'ye saldırılarını protesto için her cumartesi düzenledikleri sessiz yürüyüşlerin 38'incisini gerçekleştirdi.,"Hamamyolu Caddesi'ndeki Yediler Parkı'ndan yürüyüşe başlayan grup, kortej halinde Adalar mevkisine kadar ilerledi.

Grup adına hazırlanan basın açıklamasını okuyan Dr. Mehmet Başayiğit, geçen çarşamba İran'ın başkenti Tahran'da suikasta uğrayan Hamas Siyasi Büro Başkanı İsmail Heniyye'nin küresel protesto çağrısıyla dünyanın pek çok yerinde eylemlerin gerçekleştirildiğini söyledi.
İsrail'in 7 Ekim 2023'ten bu yana bölgedeki saldırılarını sürdürdüğünü hatırlatan Başayiğit, ""Siyonist zalimler, emzikli bebekten ak saçlıya kadar nefes alan her canlının katledilmesini kendilerine hak görmektedir. Küresel güçlerin yuvalandığı devletler ise onları alkışlarla ülkelerinde ağırlamış, zulme açıktan destek vermiş, insan hakları ve medeniyet iddiaları konusundaki iki yüzlülüklerini bir kez daha ortaya koymuşlardır."" dedi.

Grup, dua ettikten sonra dağıldı."
https://www.aa.com.tr/tr/politika/bakan-fidan-bugun-misiri-ziyaret-edecek/3294120,Bakan Fidan bugün Mısır'ı ziyaret edecek,"Dışişleri Bakanı Hakan Fidan, Mısır Dışişleri Bakanı Bedir Abdulati'nin daveti üzerine bugün ve 5 Ağustos'ta bu ülkeyi ziyaret edecek.","Diplomatik kaynaklardan edinilen bilgiye göre Bakan Fidan ve mevkidaşı Abdulati, Mısır Cumhurbaşkanı Abdulfettah es-Sisi'nin Türkiye ziyareti sırasında yapılacak ilk Yüksek Düzeyli Stratejik İşbirliği Konseyi (YDSK) toplantısının hazırlıklarını ele alacak.
YDSK kapsamında imzalanması öngörülen 20'ye yakın anlaşmayla ilgili mevcut durum değerlendirilecek.
Görüşmelerde ikili siyasi, ekonomik, kültürel ilişkiler ve bölgedeki güncel gelişmeler hakkında fikir alışverişinde bulunulacak, enerji, sağlık, turizm ve savunma sanayisi alanında uzun vadeli işbirliği imkanları ele alınacak.
İki ülkenin 10 milyar dolara yaklaşan ticaret hacminin 15 milyar dolara çıkarılması için çalışmalar yürütülüyor.
Mısır'la kültür, eğitim ve bilim alanındaki ilişkilere önem verilirken üniversiteler arası işbirliği, medya ve iletişim alanında ortak çalışmaların artırılması da gündemde.
Ziyaretin ana gündem maddeleri olan Gazze'deki gelişmeler, Filistin meselesi ve Gazze’ye insani yardımların yanı sıra Libya, Sudan ve Somali'deki gelişmeler de kapsamlı şekilde değerlendirilecek.
Bakan Fidan'ın, El Ariş'i ve Refah Sınır Kapısı'nı ziyaret etmesi, Türkiye'den Gazze'ye gönderilen insani yardımlara ilişkin Mısır Kızılayının lojistik merkezinde incelemelerde bulunması öngörülüyor.
Cumhurbaşkanı Recep Tayyip Erdoğan'ın 12 yıl aradan sonra 14 Şubat'ta Mısır'a resmi ziyaret gerçekleştirmesi ve bu ziyaretin içerik açısından zengin olması, ikili ilişkiler konusunda önemli bir mihenk taşı görülüyor.
Ziyarette iki ülke arasında YDSK'nin Cumhurbaşkanlarının eş başkanlığında toplanacağına ilişkin ortak bildiri imzalanmıştı.
Bakan Fidan'ın ziyareti kapsamında temmuz başında görevine başlayan Dışişleri Bakanı Abdulati ile ilk resmi görüşme gerçekleştirilecek."
https://www.aa.com.tr/tr/saglik/saglik-bakani-memisoglu-istanbul-il-saglik-mudurlugu-devir-teslim-torenine-katildi/3294114,"Sağlık Bakanı Memişoğlu, İstanbul İl Sağlık Müdürlüğü devir teslim törenine katıldı","Sağlık Bakanı Kemal Memişoğlu, İstanbul İl Sağlık Müdürlüğü devir teslim törenine katılarak, görevi devralan Doç. Dr. Abdullah Emre Güner'e tebriklerini iletti.","Bakan Memişoğlu, müdürlüğün fuaye alanında gerçekleştirilen törende yaptığı konuşmada, 8 sene İstanbul İl Sağlık Müdürlüğü gibi çok ulvi bir görevden sonra, yine millete hizmet etmek için Sağlık Bakanı olarak görevi devraldığını dile getirdi.
İl Sağlık Müdürlüğü görevini Doç. Dr. Güner'e devrettiğini aktaran Memişoğlu, ""Bunlar nöbet. Dünyadaki her makamın sonu var. Her zenginliğin, her fakirliğin sonu var. Bunu bilmemiz lazım."" değerlendirmesini yaptı.
Bakan Memişoğlu, dünyada şu anda bir vahşetin yaşandığına dikkati çekerek, bunun da hesabının verileceği günün geleceğini, bu konuda hiçbir şüpheleri olmadığını ifade etti.
Hiçbir makamın baki kalmadığını, bunun bilinciyle hareket ettiklerini dile getiren Memişoğlu, ""Milletimize hizmet etmek, onların hizmetkarı olmak, bu dünya imtihanını iyi geçmek için çabalıyoruz, uğraşıyoruz. Gerçekten bizler Türk milleti olarak, medeniyet kurduğumuz zaman barış, huzur gelen dünyaya inşallah çok çalışarak yine aynı şekilde huzur ve mutluluk, iyilik getireceğiz."" diye konuştu.
Memişoğlu, İstanbul İl Sağlık Müdürlüğü görevine 2016'da atandığında büyük bir sorumluluk aldığını belirterek, 10 sene başhekimlik, 4 sene genel sekreterlik ve tıbbi direktörlük yaptığını ancak İstanbul gibi medeniyetin başşehrinin sağlığıyla ilgili bütün sorumluluğu alarak görev yapmanın, başta kendisine zor bir görev gibi geldiğini dile getirdi.
Ekip arkadaşlarıyla birlikte hep beraber 8 senenin kendi açılarından başarılı bir dönem olduğunu anlatan Memişoğlu, bu süreçte yaşadıklarını şöyle anlattı:
""Müdür oldum, 15-20 gün sonra Vodafone'daki terör saldırısı oldu. Daha sonra yılbaşında Reina saldırısı oldu. Bina yıkılmasından uçak kazasına, bina yangınından salgınına, depremine kadar 8 sene boyunca burada çok şey yaşadık. Binaların ve fiziki mekanların dili olmuyor. Onları dile getirdiği zaman, esasında çok şey yaşandığının şahitleri genelde bu binalar. Özellikle Kovid'de dünyaya örnek olacak bir mücadele sergilendi. Hiçbir insanımız, hatta evdeki, huzurevindeki dahi insanımıza direkt giderek hizmet ve sağlık ulaştırmaya çalıştık. Esasında ben sadece o kahramanların görünen yüzüydüm. İstanbul'daki ilçe sağlığından aile hekimliğine, şoföründen temizlik elemanına, doktorundan hemşiresine, sağlık memuruna, başhekiminden il müdürüne kadar herkes müthiş bir kahramanlık örneği gösterdi. Onlara minnetlerimi arz ediyorum. İyi ki varlar.""
Sağlık Bakanı Kemal Memişoğlu, Türkiye'nin sağlık sektörünün, sağlık çalışanının ve sağlık altyapısının dünyaya örnek olabilecek bir sistem olduğunu, bunun kıymetinin bilinmesi ve sağlık yapısının daha da geliştirilmesi gerektiğini, bunun için çabalayacaklarını ifade etti.
Sadece Kovid veya depremle mücadele etmediklerini belirten Memişoğlu, 6 Şubat 2023'te meydana gelen Kahramanmaraş merkezli depremlerin ardından bölgeye gönderdikleri ekiplerden bahsetti. Memişoğlu, deprem sabahında binlerce doktor ve sağlık çalışanının havalimanında bölgeye gitmek için kendilerinden talimat ve görevlendirme beklediklerini anlatarak, ""Başka hiçbir ülkenin sağlıkçılarının bu kadar özveriyle deprem bölgesine emin olun koştuğunu sanmıyorum."" dedi.
Memişoğlu, temel sağlık hizmetlerini önemsediklerine işaret ederek, ""İl Sağlık Müdürlüğündeyken de Türkiye'de ilk defa 2017'de konsept ve model, Sağlık Bakanlığı tarafından yapılan aile sağlığı merkezleri inşa ettik. Bunlar şu anda hizmet sunmakta ve çok da memnuniyeti üst seviyeye çıkarmakta. Temel sağlık hizmetleri, koruyucu sağlık hizmetleri ve en önemlisi toplumun hasta olmadan sağlığın kıymetini bilmesi bizim için çok değerli."" diye konuştu.
Bunun yanında, 8 yılda en küçüğü 300 yataklı 28 hastanenin hizmete sunulduğunu aktaran Memişoğlu, sözlerini şöyle sürdürdü:
""Sayın Cumhurbaşkanımızın liderliğinde, gerçekten çok büyük desteğiyle 28 hastane ilave edildi kamu sağlık sistemine. Bunların 8'i sadece Kovid'le mücadele ederken açıldı. Hepinizin malumu, Başakşehir Çam Sakura'sından Okmeydanı'na, Göztepe'sinden Başıbüyük'üne, 2 acil durum hastanesinden Sancaktepe'sine, Seyrantepe'sinden, Büyükçekmece'sinden Sultanbeyli'sinden, Sarıyer'inden birçok hastaneyi hizmete açtık hep beraber. Sadece binasını değil, insan gücünü de cihazını da hepsini temin ederek, hiç kimsenin 'Bu hastane bitti ama hizmete açılmadı.' demesine fırsat vermeden açtık. Ben bu ekiple gurur duyuyorum. Çok zorlu günler yaşadık, çok güzel günler yaşadık ama hep ekip olmayı bildik. Hep ekip halinde hareket ettik. Sabrettik, tevekkül ettik, çalıştık. Bizim esasında başarımızın formülü bu. İnşallah Bakanlıkta da bu şekilde hareket edeceğiz. İnsanların iyiliğini ön planda tutup, iyilikle çalışarak, üreterek başarı elde etmeye çalışıyoruz. Onun için biz koşacağız, çalışacağız. İnşallah, bazı sıkıntıları olan son zamanlarda sağlık sektörüyle, yeniden çok memnun eden, aynı zamanda sağlık teknolojisi ve bilgisi üreten bir sağlık sektörü haline getireceğiz.""
Bakan Memişoğlu, Türkiye'nin, lokomotif, öncü, en çok gelir getiren, en memnun olunan, sadece ülkeye değil bütün çevreye ve dünyaya sağlık, huzur, mutluluk getirecek bir sağlık sektörü ve insan gücü olduğunun altını çizerek, şöyle devam etti:
""Ben İstanbul İl Sağlık Müdürlüğündeki görevimi çok başarılı, özellikle Kovid'de, halk sağlığında filyasyon ekiplerini, ilçe sağlık müdürlüklerini ve birinci basamağımızı yöneten Abdullah Emre Güner kardeşime veriyorum. Onun da bu konuda bizimle aynı mantıkla, aynı ilkelerle hareket ettiğini bildiğim için arkama bakmadan, güvenerek, esasında çok büyük zaman geçirdiğimiz ve İstanbul İl Sağlık Müdürü olarak bana büyük gurur veren bu makamı ona tevdi ediyoruz. Allah onu utandırmasın. Allah bizleri ve onu, bize güvenenlere, milletimize, devletimize ve Sayın Cumhurbaşkanımıza mahcup etmesin."" şeklinde konuştu.
İstanbul İl Sağlık Müdürü Abdullah Emre Güner de Bakan Memişoğlu'ndan müdürlüğü devralmaktan büyük onu ve gurur duyduğunu ifade etti.
Güner, ""Koşacağız, koşmaya hazırız. Rabb'im bu memlekete, bu yüce millete hizmet etmeyi bize nasip etti. Sizin bize devrettiğiniz bayrağı daha yükseklere inşallah taşıyacağız."" dedi.
Konuşmaların ardından Sağlık Bakanı Memişoğlu ile İl Sağlık Müdürü Güner birbirlerine çiçek takdiminde bulundu. Güner, Bakan Memişoğlu'na Ayasofya-i Kebir Camii Şerifi ile semazenlerin yer aldığı, sabır, tevazu ve hoşgörünün anlatıldığı bir tablo hediye etti.
Devir teslim töreni, günün anısına çekilen fotoğrafın ardından sona erdi."
https://www.aa.com.tr/tr/gundem/istanbul-adliyesine-yonelik-teror-saldirisina-iliskin-19-saniga-dava/3294039,İstanbul Adliyesi'ne yönelik terör saldırısına ilişkin 19 sanığa dava,"İstanbul Adliyesi önündeki polis kontrol noktasına yönelik terör saldırısına ilişkin 19 sanığa ""terör örgütü DHKP/C'ye üye oldukları"" iddiasıyla 15'er yıla kadar hapis istemiyle dava açıldı.","Çağlayan'daki İstanbul Adliyesi önündeki polis kontrol noktasına 6 Şubat'ta silahla ateş açan 2 teröristin ölü ele geçirildiği, Dilfiraz Karataş'ın hayatını kaybettiği, 3'ü polis 6 kişinin yaralandığı saldırıya ilişkin İstanbul Cumhuriyet Başsavcılığınca yürütülen soruşturma tamamlandı.
Soruşturma sonunda hazırlanan 70 sayfalık iddianamede, 19 kişi ""sanık"" sıfatıyla yer aldı.
İddianamede, olay günü DHKP/C silahlı terör örgütü mensubu Emrah Yayla ve Pınar Birkoç'un, adliyenin D blok kapısına yaklaştıkları sırada görevli polis memurlarınca uygulama yapıldığı belirtilerek, eylemci Birkoç'un görevli polis memurlarının yüzüne biber gazı sıktığı, arkasındaki Yayla'nın da ateş ederek polis memurunu ayağından yaraladığı aktarıldı.
İki eylemcinin de polis memurlarına ateş ederek koşmaya başladıkları esnada vatandaşlardan Dilfiraz Karataş'ın eylemcilerin açtığı ateşte yaralandığı ve kaldırıldığı hastanede hayatını kaybettiği anlatılan iddianamede, C blok önündeki nöbet kulübesine doğru ateş ederek gelen eylemcilerin buradaki polislerin karşılık vermesiyle etkisiz hale getirildikleri kaydedildi.
İddianamede, savcılıkta verdiği ifadesi yer alan Pınar Birkoç'un ablası şüpheli Necla Birkoç, kardeşinin örgütle olan bağlantısını anlattı.
Pınar Birçok'u, terör örgütü DHKP/C'nin içerisinden çıkartabilmek için çok uğraştıklarını belirten Necla Birkoç, ""Hatta ağabeyim kendisine darp dahi uyguladı. Ancak Pınar bu toplulukla bağını kesmek yerine bizimle bağını kesti ve görüşmemeye başladı. Annem, babam, kardeşim Pınar'a çokça defa bu topluluktan uzak durması konusunda uyarıda bulundu. Ancak biz bunu başaramadık. Kardeşim Pınar Birkoç'un kendi rızasıyla dahi bu yapıyla ilişkisini bitiremeyeceğini yaşanan olayla anlamış oldum."" beyanında bulundu.
İddianamede, terör örgütü DHKP/C'nin ""merkez komite"" olarak adlandırılan yapı tarafından yönetildiği ve firari şüphelilerden Sabancı suikastının faillerinden Fehriye Erdal ile Zerrin Sarı, Seher Demir ve Musa Aşoğlu'nun bu komitede olduğu belirtilerek, bu kişiler hakkında yakalama kararı çıkarıldığı belirtildi.
Olayın ardından gözaltına alınan bazı şüphelilerin bu süreçte açlık grevine girerek tüm aşamalarda direndikleri anlatılan iddianamede, şüphelilerin imza atma gibi uymaları gereken kurallara uymayarak örgütsel tavır sergiledikleri vurgulandı.
İddianamede, firari şüpheliler Zerrin Sarı, Seher Demir, Musa Aşoğlu ve Fehriye Erdal ile saldırgan Pınar Birkoç'un ablaları olan tutuklu şüpheliler Necmiye Birkoç ve Nejla Birkoç, Ayten Öztürk, Diyar Ersoy, Elif Ersoy, Ercan Güneş, Gamze Eroğlu, Hakan İnci, Hasan Karapınar, Meryem Özsöğüt, Nazan Betül Vangölü Kozağaçlı, Oktay Kelebek, Seda Şaraldı, Seher Adıgüzel ve Ulaş İnci'nin, ""silahlı terör örgütüne üye olmak"" suçundan 7 yıl 6'şar aydan 15'er yıla kadar hapse çarptırılmaları talep edildi.
İddianamede etkisiz hale getirilen teröristler Emrah Yayla ile Pınar Birkoç hakkında ise ""anayasal düzeni ortadan kaldırmaya teşebbüs etme"", ""kasten öldürme"", ""kamu malına zarar verme"", ""tasarlayarak öldürme"" ve ""silahlı terör örgütüne üye olma’"" suçlarından yürütülen soruşturmada, öldükleri için kovuşturmaya yer olmadığına karar verildiği kaydedildi.
İstanbul 26.Ağır Ceza Mahkemesince kabul edilen iddianame kapsamında şüphelilerin yargılanmasına 31 Ekim'de başlanacak.
Çağlayan'daki İstanbul Adliyesi önünde bulunan polis kontrol noktasına 6 Şubat'ta silahla ateş açan DHKP/C silahlı terör örgütü mensubu Emrah Yayla ve Pınar Birkoç'un ölü ele geçirildiği, Dilfiraz Karataş'ın hayatını kaybettiği, 3'ü polis 6 kişinin yaralandığı saldırıya ilişkin yürütülen soruşturma sonucunda hazırlanan iddianamede, sanıklarla ilgili değerlendirmelere yer verildi.
İddianamede, örgütün şemasına ilişkin merkez komitesinde yer alan Sabancı suikastının faillerinden Fehriye Erdal ile Zerrin Sarı, Seher Demir ve Musa Aşoğlu'nun yanı sıra, sanıklardan Necmiye Birkoç'un örgütün sözde mahalli alan yapılanması sorumlusu, Ayten Öztürk'ün sözde Türkiye sorumlusu, avukat Seda Şaraldı'nın sözde halkın hukuk bürosu yöneticisi, Seher Adıgüzel'in Grup Yorum sorumlusu, Meryem Özsöğüt'ün sözde sağlık kabini sorumlusu, Ulaş İnci'nin ise sözde gençlik sorumlusu olduğu belirtildi.
İddianamede, sanıklardan Hakan İnci hakkında yapılan değerlendirmede gizli tanığın ifadelerine yer verildi.
Buna göre, gizli tanık 2015'te DHKP/C'ye yönelik operasyonda yaralanan ve kaldırıldığı hastanede hayatını kaybeden Dilek Doğan'ın ölümünün ardından örgüt tarafından 2016 başlarında adalet çadırı kurulduğunu belirterek, örgüt tarafından bu çadırla ilgili komite oluşturulduğunu anlattı.
Gizli tanık, komitenin sözde sorumluluğuna sanık Necmiye Birkoç ile Çağrı Avcı, İleri Kızılaltun ve Vedat Aktemur'un getirildiğini aktararak, ""Bu şüphelilerin almış olduğu karar doğrultusunda bölgedeki (Sarıyer) Fatih Sultan Mehmet Polis Merkezi Amirliğine silahlı ve EYP'lerle eylem kararı alındı. Bu dönemde silahlı eylem talimatları bu komite tarafından alınmıştır. Hatta bir gece karakola topyekün bir saldırı kararı alındı."" beyanında bulundu.
Bu saldırı için görevlendirilen kişilerin de isimlerini paylaşan gizli tanık, EYP atan şahıslar arasında saldırgan Pınar Birkoç'un da bulunduğunu anlattı.
Gizli tanık, örgütün sözde gençlik yapılanması Dev-Genç yapılanmasında da Pınar Birkoç ve Hakan İnci'nin de aralarında bulunduğu çok sayıda kişinin faaliyet gösterdiğini aktardı.
İstanbul Adliyesi önündeki polis kontrol noktasına 6 Şubat'ta silahla ateş açan teröristler Emrah Yayla ile Pınar Birkoç ölü ele geçirilmiş, Dilfiraz Karataş hayatını kaybetmiş, 3'ü polis 6 kişi yaralanmıştı.
İstanbul Cumhuriyet Başsavcılığınca yürütülen soruşturma kapsamında gözaltına alınan 96 şüpheliden 14'ü ""anayasal düzeni ortadan kaldırmaya teşebbüs etme"" ve ""nitelikli kasten öldürme"", 33'ü ""silahlı terör örgütüne üye olma"", 1 şüpheli ise ""örgüte yardım etme"" suçundan tutuklanmıştı. 48 şüpheli ise adli kontrol şartıyla serbest bırakılmıştı.
Olay günü İstanbul 13. Ağır Ceza Mahkemesi'nde yargılandığı dava kapsamında duruşması bulunan saldırgan Pınar Birkoç'un kardeşi Necmiye Birkoç hakkında da eylemle irtibatlı olduğu değerlendirilerek ""anayasal düzeni ortadan kaldırmaya teşebbüs etme"" suçundan tutuklama kararı verilmişti."
https://www.aa.com.tr/tr/dunya/israilin-302-gundur-saldirilarini-surdurdugu-gazzede-can-kaybi-39-bin-550ye-cikti/3293965,İsrail'in 302 gündür saldırılarını sürdürdüğü Gazze'de can kaybı 39 bin 550'ye çıktı,İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı 39 bin 550'ye yükseldi.,"Gazze'deki Filistin Sağlık Bakanlığından yapılan açıklamada, İsrail'in Gazze Şeridi'ne 302 gündür sürdürdüğü saldırılara ilişkin bilgi verildi.
Açıklamada, İsrail ordusunun son 24 saatte Gazze'nin çeşitli yerlerine düzenlediği saldırılarda 3 katliam gerçekleştirdiği, saldırılarda 31 Filistinlinin daha hayatını kaybettiği, 62 Filistinlinin yaralandığı belirtildi.
İsrail'in 7 Ekim'den bu yana Gazze Şeridi'ne düzenlediği saldırılarda yaşamını yitirenlerin sayısının 39 bin 550'ye çıktığı aktarılan açıklamada, yaralı sayısının 91 bin 280'e yükseldiği kaydedildi.
Açıklamada ayrıca hala enkaz altında ve yol kenarlarında ölülerin bulunduğu ancak İsrail güçlerinin engellemesi nedeniyle sağlık ekipleri ile sivil savunma görevlilerinin cenazelere ulaşamadığı vurgulandı.
Öte yandan Gazze Şeridi'ndeki Filistin Sivil Savunma Birimi, İsrail ordusunun Gazze kentinin güneybatısındaki Tel el-Heva Mahallesi'nde bulunan Uygulamalı Bilimler Üniversitesi binalarını bombaladığını duyurdu.
Sivil Savunma Birimi Sözcüsü Mahmud Basal, yaptığı yazılı açıklamada, bombardıman sonucu üniversite yerleşkesinde bulunan binaların tamamen yerle bir edildiğini belirtti.
Basal, Tel el-Heva Mahallesi'ne giren İsrail ordusunun binaları patlayıcılarla yıktığını, savaş uçuklarının da havadan bombaladığını kaydetti.
AA'ya konuşan görgü tanıkları, üniversitenin olduğu bölgeden şiddetli patlama sesleri duyduklarını ve bölgeden yoğun dumanların yükseldiğini aktardı.
Gazze'deki hükümetin Medya Ofisinden 1 Ağustos'ta yapılan açıklamada, 7 Ekim 2023'ten bu yana devam eden İsrail saldırılarında 117 okul ve üniversitenin yıkıldığı, 107 araştırmacı ve öğretim görevlisinin öldüğü bildirilmişti.
"
https://www.aa.com.tr/tr/gundem/rizede-tas-yuklu-kamyonun-dereye-dusme-ani-guvenlik-kamerasinda/3293963,Rize'de taş yüklü kamyonun dereye düşme anı güvenlik kamerasında,,"Rize'de taş yüklü kamyonun dereye düştüğü kazada sürücü yaralandı.
Kalkandere ilçesine bağlı Kayabaşı köyünde Hakan K. yönetimindeki plakası öğrenilemeyen kamyon, sürücüsünün direksiyon hakimiyetini kaybetmesiyle yol kenarındaki bariyerleri aşıp dereye düştü.
İhbar üzerine olay yerine AFAD, itfaiye, jandarma, İkizdere Arama Kurtarma ve 112 Acil Sağlık ekipleri sevk edildi.
Ekiplerce kamyondan yaralı çıkartılan sürücü, olay yerindeki ilk müdahalenin ardından Recep Tayyip Erdoğan Üniversitesi Eğitim ve Araştırma Hastanesi'ne kaldırıldı.
Kaza anı ise çevredeki bir iş yerinin güvenlik kamerasınca kaydedildi."
https://www.aa.com.tr/tr/yasam/lisede-ayni-sirayi-paylastigi-30-yillik-esinin-yuzunu-bobregiyle-guldurdu/3293920,Lisede aynı sırayı paylaştığı 30 yıllık eşinin yüzünü böbreğiyle güldürdü,"Afyonkarahisar'da 47 yaşındaki Ayla Çınar, lise yıllarında aynı sırayı paylaştığı ve 30 yıl hayat arkadaşlığı yaptığı eşinden nakledilen böbrekle yaşama tutundu.","Lisede aynı sınıfta eğitim gördükleri Ahmet Çınar ile okul bittikten sonra evlenen Ayla Çınar'a 2009'da böbrek yetmezliği teşhisi konuldu.
Farklı hastanelerde böbrekleriyle ilgili takibini yaptırmayı ihmal etmeyen Çınar, ilaç tedavisinin yanı sıra sıkı diyet ve spor yaparak diyalize girmeden 10 yıl yaşamını sürdürdü.
Yüzde 60 oranında engel raporu verilen Çınar, girdiği e-KPSS'den aldığı puanla 2018 yılında da memur olarak atandı.

Afyonkarahisar Adliyesi'nde çalışmaya başladıktan bir yıl sonra hastalığının ilerlemesi üzerine eşi, hayat arkadaşına böbreğini vermek için gönüllü oldu.
Hastanede yapılan tetkiklerde dokular uyumlu çıkınca Ahmet Çınar'ın böbreğinin biri 2019 yılında eşine nakledildi.
Aynı hastanede tedavileri yapılan Çınar çiftçi, düzenli takipleriyle 5 yıldır dikkatli ve sağlıklı bir yaşam sürmeye devam ediyor.
Ayla Çınar, AA muhabirine, ailesinin desteğiyle moralini yüksek tutsa da yaşadığı böbrek rahatsızlığının zor bir süreç olduğunu söyledi.

Fedakar eşinin verdiği böbrekle hayatında ikinci bir şansı yakaladığını dile getiren Çınar, şöyle konuştu:
""Nakil sırasında eşime 'Bana böbreğini vermek gibi bir mecburiyetin yok. Kendini kesinlikle mecbur hissetme.' dedim. O da bana kendini mecbur hissetmediğini söyledi. 'Bunu severek yapıyorum.' dedi. O esnada hiçbir şey diyemedim. Ben eşim sayesinde sağlığımı buldum. Her 4 ayda bir eşimle kontrollerimiz oluyor, düzenli kullandığımız ilaçlarımız da var. Tahlillerimiz oluyor. Şimdi birlikte sağlıklı yaşamaya çalışıyoruz. İnşallah, ömrümüzün sonuna kadar birlikte sağlıklı kalmayı arzu ediyoruz.""
Rahatsızlık sürecinde memuriyete başlamasını da ""Şerden hayır çıktı"" yorumuyla değerlendiren Çınar, ""Allah, herkese güzel kapılar açsın. Sağlık versin, en önemlisi bu. Çünkü sağlık olmadan hiçbir şey olmuyor. Para, mal ve mülk de bir yere kadar. Bu yüzden ben de hayatta yakaladığım ikinci şansımı çok iyi kullanmaya çalışıyorum."" dedi.
Ahmet Çınar da 30 yıllık hayat yoldaşlığını sürdürdüğü eşiyle her acıyı birlikte paylaştıklarını vurguladı.

Her zaman birlikte hareket etmeye özen gösterdiklerini aktaran Çınar, şunları kaydetti:
""Lise yıllarımdan beri eşimi sevdim. Evlendik, halen sevmeye devam ediyorum. Hayatımdan memnunun. Bundan sonraki yaşantımda da eşimden başka hiçbir şey düşünmüyorum. Hayatımın tek odak noktası eşimdir. Eşimin hiçbir şekilde acı çekmesini, diyalize girmesini istemedim. O süreçte bana düşen neyse onu yapmaya çalıştım. Yapabildiysem ne mutlu diyorum. Bundan sonraki süreçte de eşimle birlikte sağlıklı bir hayat sürmeyi düşünüyoruz. Allah, ikimizin de ömrünü uzatsın. Hatta birlikte bu hayattan göçmeyi nasip etsin.""
Çınar, insan hayatı kurtarmak için organ bağışı konusunda herkesin duyarlı olması gerektiğini ifade etti."
https://www.aa.com.tr/tr/saglik/sahte-gunes-gozlukleri-goz-sagligini-tehdit-ediyor/3293897,Sahte güneş gözlükleri göz sağlığını tehdit ediyor,"Altıntepe Kızılay Tıp Merkezi Göz Sağlığı ve Hastalıkları Uzmanı Op. Dr. Alper Aras, yaz aylarında göz sağlığını korumak için şık ve trend olan güneş gözlüklerinin değil, aynı zamanda kaliteli ve koruyucu gözlüklerin seçilmesi gerektiğini belirtti.","Göz doktorları, ultraviyole (UV) ışınlarının gözlere zarar verebileceğine ve uzun vadede katarakt, retina sorunları gibi ciddi göz hastalıklarına yol açabileceğine dikkati çekiyor.
Güneş gözlükleri ise UV ışınlarına karşı koruma sağlıyor. Ancak güneş gözlüğü seçiminde kaliteye özen gösterilmesi gerekiyor. Sahte ve düşük kaliteli gözlüklerin göz sağlığı üzerinde olumsuz etkilere neden olabileceği belirtiliyor.
Sahte gözlükler genellikle UV koruma özelliği taşımadıkları için gözleri zararlı ışınlardan yeterince koruyamıyor. Bu tür ürünler piyasada yaygın bir şekilde satılırken, orijinal ürünleri tercih etmek ve güvenilir satıcılardan alışveriş yapmak önem taşıyor.
Göz Sağlığı ve Hastalıkları Uzmanı Op. Dr. Alper Aras, güneş gözlüğünde dikkat edilmesi gerekenleri AA muhabirine anlattı.

Güneşin yüzde 98 oranında UVA ve UVB ışınlarına sahip olduğunu kaydeden Aras, bu ışınların zararlı etkisinden korunabilmek için gözlüklerde UV filtresinin bulunması gerektiğini söyledi.
Gözlük alırken çok koyu renklerin tercih edilmemesini öneren Aras, koyu renk gözlüklerin ışığın düştüğü ortamlarda göze fazla ışık gelmesine ve göz bebeğinin büyümesine neden olduğunu, bu durumda da gözün fazla ve zararlı ışık aldığını belirtti.
Çerçeve olarak geniş bir gözlük alınmasını tavsiye eden Aras, ""Yanlardan, etraftan da güneş gözlüğünün etkisini azaltmamak lazım. Günümüzde çok güneş gözlüğü satılıyor, bakkallarda, marketlerde bile satılıyor. Bu gözlükler güvendiğimiz, bilinen optikçilerden alınmalı. Fiyatı da önemli ama üstünde UV filtresi var mı, polarizasyon özelliği var mı, bunlar daha önemli. Markadan ziyade gözlüğün UV korumalı, çok koyu olmayan, sarı ve yeşil tonlarını tavsiye ediyoruz. Çok siyah gözlükler deniz kenarında daha çok işe yarıyor ama normal, araba kullanırken, dışarıda yürürken veya AVM'de dolaşırken zararlı oluyor."" dedi.
Güneş gözlüklerindeki polarizasyon etiketinin önemine değinen Aras, polarizasyonun fazla ışığın yansımasını engellediğini, göze etraftan yansıyan ışıkları azalttığı için zararlı ışınların az gelmesini sağladığını ve özellikle deniz kenarı gibi çok parlak ışıklı yerlerde göz sağlığını koruduğunu kaydetti.
Gözlüklerin günlük temizlenmesi ve kullanılmadığında kutusunda tutulması gerektiğini ifade eden Aras, ""Güneş gözlüklerini dışarıda kullandığımız için enfeksiyon, mikrop barındırabiliyor. Özel gözlük temizleme bezleriyle temizlemek çok önemli. Ilık sabunlu suyla camlar yıkanabilir. Çünkü cam kalitesi kötü olduğu, bozulduğu, kirlendiği zaman da gözümüze zararlı ışınlar gelebiliyor. Onun dışında bazı optikçilerde özel temizlik, derin temizlik de yapılıyor. Günlük olarak akşam gözlüğümüzü temizlersek bu bize yeterli gelir."" diye konuştu.
Op. Dr. Aras, numaralı güneş gözlüklerine ilişkin de şu değerlendirmede bulundu:
""Eğer göz bozukluğu varsa numaralı gözlük yaptırma ihtiyacı oluşuyor. Güneş gözlüğü sadece numarasız olmuyor. Gözü bozuk olan insanlar da güneş gözlüğü yaptırıyor, bunlar numaralı takılıyor. Eğer kişinin yüksek numara miyopu, astigmatı varsa benim tavsiyem düz olmalı, oval, yüzü saran veya armut şeklinde olmamalı. Gözde astigmat varsa odak uzaklığı iyi yapılmalı. Yine sarı ve yeşil tonları tavsiye ediyoruz.""
Özellikle kontak lens kullananların yaz aylarında güneş gözlüğü kullanmaları tavsiyesinde bulunan Aras, göz sağlığı için lenslerin temiz kullanılmasının önemine dikkati çekti.
Güneş ışınlarının ve günümüzde çok fazla maruz kalınan dijital göz yorgunluğunun gözde kuruluğa yol açtığını dile getiren Aras, ""Göz kuruluğu varsa, gözde yanma, batma, çapaklanma varsa önce bir göz doktoruna görünmelerini tavsiye ediyoruz. Eğer yaz aylarında denize, havuza girildiyse bunların da bazı yan etkileri olabiliyor. Klor fazlalığı olabiliyor havuzlarda, denizlerde dalgadan dolayı yüze çarpan toz parçaları kalabiliyor. Bunlara dikkat etmelerini tavsiye ediyoruz."" diye konuştu.
"
https://www.aa.com.tr/tr/bilim-teknoloji/gazi-teknopark-ile-ozbekistandaki-bilisim-sirketleri-isbirligi-yapacak/3293882,Gazi Teknopark ile Özbekistan'daki bilişim şirketleri işbirliği yapacak,"Gazi Teknopark Genel Müdürü Elif Başak Teksin, Özbekistan'ın başkenti Taşkent'e düzenledikleri ticaret heyeti kapsamında 5 protokol ve mutabakat anlaşması imzaladıklarını söyledi.","Teksin, AA muhabirine yaptığı açıklamada, Gazi Üniversitesinin desteğiyle 2008'de faaliyete geçen Gazi Teknopark'ta 160 firmanın faaliyet gösterdiğini ve bu firmaların ihracat kapasitesinin artırılmasına yönelik çalışmalar yaptıklarını aktardı.
Gazi Teknopark olarak, uluslararası faaliyetlere ve firmaların küresel pazarda güçlü konuma sahip olmasına büyük önem verdiklerine işaret eden Teksin, işbirliği kurmak ve stratejik ortaklıklar geliştirmek amacıyla düzenli olarak uluslararası faaliyetler gerçekleştirdiklerini anlattı.
Teksin, bu kapsamda Bilkent Cyberpark işbirliğiyle Özbekistan'ın başkenti Taşkent'e ticaret heyeti ziyareti gerçekleştirdiklerini bildirerek, ""Heyet, Özbekistan'daki bilgi teknolojileri ve dijital dönüşüm fırsatlarını yerinde incelemek, bu ülkedeki şirketlerle işbirliği geliştirmek amacıyla düzenlendi. Heyetimizde, Gazi Teknopark ve Bilkent Cyberpark temsilcileri ile 15 teknoloji firmasından 32 kişi yer aldı."" diye konuştu.
Özbekistan'ın bilişim sektöründe hızla büyüyen bir pazar olduğunu gördüklerini belirten Teksin, Özbekistan'ın, ""Digital Uzbekistan 2023"" vizyonunun hedef olarak belirlemesiyle bilişim sektöründe önemli bir oyuncu haline geldiğini söyledi.
Teksin, ticaret heyeti düzenlenmesinin en önemli nedenlerinden birinin, bu dijital dönüşüm sürecine Türk bilişim şirketlerinin katkı sağlama potansiyelinin değerlendirilmesi olduğunu aktararak, sözlerini şöyle sürdürdü:
""Taşkent'e düzenlediğimiz ticaret heyeti kapsamında 5 protokol ve mutabakat anlaşması imzaladık. Söz konusu protokollerle iki ülke bilişim şirketleri bilimsel araştırma, teknoloji geliştirme ve yenilikçi projeler konularında işbirliği yapacak. Gazi Teknopark olarak son derece önemli bir adım atarak Taşkent Bilgi Teknolojileri Üniversitesi ile işbirliği protokolü imzaladık. Protokol, iki ülke arasındaki akademik ve endüstriyel bağları güçlendirecek. Özbekistan'ın bilişim ve teknoloji dünyasında öncü olan IT Park, Uzbek Cyber Park, INNO Park ve Technocorp ile de mutabakat anlaşmalarına imza attık. IT Park, bilgi teknolojisi projeleri geliştiren ve eğitimler düzenleyen bir serbest ekonomik bölge. Uzbek Cyber Park, siber güvenlik ve bilgi teknolojileri alanında yenilikçi çözümler sunuyor. INNO Park, genç girişimciler ve bilim insanlarına projelerini hayata geçirme imkanı sunan bir teknoloji parkı. Özbekistan tarafından kurulan devlet teşebbüsü Technocorp ise bilgi teknolojileri ve iletişim sistemleri yönetimi ve veri güvenliği konularında hizmet veriyor.""
- ""Bilişim teknolojileri pazarlarıyla ilgili bilgi alışverişi yapacağız""
İmzaladıkları anlaşmalara iki ülke arasındaki ilişkileri geliştirmeyi amaçladıklarına işaret eden Teksin, ""Anlaşmalar, bilişim teknolojileri pazarıyla ilgili bilgi alışverişinde bulunmak, yerel firmalarla görüşme yapmak, iş forumları düzenlemek, yenilikçi teknolojiler ve AR-GE fırsatlarına erişim sağlamak, ortak projeler ile etkinlikler düzenleyerek iş ağını genişletmek gibi maddeleri içeriyor."" diye konuştu.
Teksin, anlaşmaların, Gazi Teknopark'ta yer alan firmaların küresel pazarda daha güçlü konum elde etmesine katkı sağlayacağını bildirerek, şunları kaydetti:
""Özbekistan'ın önde gelen yerel firmalarına proje ve ürünlerimizin tanıtılması ve stratejik partnerlik anlaşmaları gibi konularda çalışmalara başlandı. Özellikle bilişim teknolojileri alanında sağlık temelli yapay zeka ve veri analitiği konularında ortak projeler geliştirilmesi üzerine yoğunlaştılar. Bu alandaki işbirlikleriyle gelecek dönemde somut ve yenilikçi çıktılar elde edilmesini mümkün kılacak. Elde edilen bu çıktılar, sağlık teknolojileri ve veri yönetimi konusunda büyük etki yaratma potansiyeline sahip. İşbirliği ve ortaklıklarımızın meyvelerini önümüzdeki dönemde görmek için heyecanlıyız ve bu süreçte elde ettiğimiz kazanımların iş dünyasında yaratacağı olumlu etkilerini görmeyi bekliyoruz."""
https://www.aa.com.tr/tr/dunya/ingilterenin-sunderland-kentinde-asiri-sagcilar-polise-saldirdi-ve-arac-yakti-/3293842,İngiltere'nin Sunderland kentinde aşırı sağcılar polise saldırdı ve araç yaktı,"İngiltere'nin Southport kentindeki bıçaklama olayı sonrası ülkenin farklı bölgelerinde şiddet eylemleri düzenleyen aşırı sağcı gruplar, bu kez de Sunderland kentinde caminin etrafını çevreleyen polise saldırdı ve araç ateşe verdi.","Ülke basınında yer alan haberlere göre, şehirdeki bir caminin etrafını çevreleyen çevik kuvvet polisine bira kutuları ve taşlar atan aşırı sağcılar ile polis arasında arbede çıktı. Atlı polisler, bazıları maskeli olan protestocuları camiden geri püskürttü.
Kalabalıktan bazıları aşırı sağcı Tommy Robinson lehine slogan atarken, bazıları da ırkçı hakaretlerde bulundu. Şehir merkezindeki arabalar da grup tarafından hedef alındı ve devrilen bir araç yakıldı.
Polis memurları, Sunderland'de toplanan aşırı sağcıların şiddet eylemine müdahale ettiği esnada bir grup da şehir merkezindeki polis karakolunu ateşe verdi.
Sosyal medyada paylaşılan videolarda, şehir merkezindeki polis karakolundan alevlerin yükseldiği görüldü.
Northumbria Polisinden yapılan açıklamada, olaylara müdahale eden polis memurlarının ciddi şiddet eylemine maruz kaldıkları belirtildi.
Açıklamada, ""Gördüğümüz sahneler tamamen kabul edilemez ve hoş görülmeyecektir. Halkın güvenliğini sağlamak bizim en büyük önceliğimizdir."" ifadeleri kullanıldı.
North East Belediye Başkanı Kim McGuinness, Sunderland'deki eylemin protesto olmadığını belirterek, göstericilerin eylemini ""suç ve düzensizlik"" olarak nitelendirdi.
Eyleme katılanların, polise taş ve yangın söndürücülerle saldırdığı olaylardan ""dehşete düştüğünü"" söyleyen McGuinness, ""Eğer trajediye cevabınız şiddet uygulamak, başkalarını taciz etmek, polise saldırmak ve mülke zarar vermekse, haydutluktan başka bir şeyi savunmuyorsunuz demektir."" dedi.
Liverpool kentindeki Abdullah Quilliam Cami önünde de yaklaşık 200 ırkçılık karşıtı göstericiden oluşan kalabalık, aşırı sağcıların protesto düzenleneceği söylentileri üzerine toplandı.
Camiyi koruyan kalabalık ile aşırı sağcılar arasında küçük çaplı arbede yaşanması üzerine polis olaya müdahale etti.
İngiltere İçişleri Bakanı Yvette Cooper, X hesabından olaylara ilişkin yaptığı açıklamada, ""Polise saldıran ve sokaklarda kargaşayı körükleyen suçlular, şiddet ve haydutluklarının bedelini ödeyecek."" ifadesini kullandı.
Cooper, polisin, mümkün olan en güçlü şekilde olaylara müdahale etmek ve yasaların tüm gücünü kullanması için hükümetin tam desteğine sahip olduğunu bildirdi.
Southport'ta 29 Temmuz'da dans okuluna giren kişinin bıçaklı saldırısında 3 çocuk yaşamını yitirmiş, 8'i çocuk 10 kişi yaralanmıştı.
Saldırının ardından polis, Cardiff doğumlu 17 yaşındaki zanlıyı olayda kullanıldığı değerlendirilen bıçakla yakalamıştı.
Saldırganın kimliği açıklanmazken, aşırı sağcı gruplara yakın haber siteleri ve sosyal medya kullanıcıları saldırganın adının ""Ali"" olduğunu ve ülkeye geçen yıl kaçak olarak geldiği haberlerini paylaşmıştı.
Bunun üzerine kentte toplanan aşırı sağcı İngiliz Savunma Ligi yandaşları, Southport Islamic Society Camisi'ne saldırmıştı. Olaya müdahale etmek isteyen polise de saldıran aşırı sağcılar, bir polis minibüsünü ateşe vermişti.
Aşırı sağcıların saldırısı sonucu 53 polis ile 3 polis köpeği yaralanmış, 4 kişi gözaltına alınmıştı.
Başkent Londra'da da çarşamba akşamı aşırı sağcılar eylem düzenlemiş, eylemin sona ermesiyle yaşanan olaylar neticesinde 100'ün üzerinde kişi şiddet, sağlık çalışanlarına saldırı ve eylem şartlarını ihlal suçlamasıyla gözaltına alınmıştı.
Öte yandan, saldırganın hakim karşısına çıkmasının ardından olay sonrası şüphelinin isminin açıklanması konusunda getirilen kısıtlama kaldırılmış ve saldırganın 7 Ağustos 2006 doğumlu ""Axel Muganwa Rudakubana"" olduğu açıklanmıştı.
Galler'in başkenti Cardiff'te dünyaya gelen saldırganın 2013'te Southport bölgesine taşındığı kaydedilmişti."
https://www.aa.com.tr/tr/gundem/turkiye-ve-dunya-gundemi/3293829,Türkiye ve dünya gündemi,"Türkiye ve dünya gündemi, lider programları, etkinlikler ile bir bakışta bugünün gündemi.","YASAMA YÜRÜTME SİYASET
1- Aile ve Sosyal Hizmetler Bakanı Mahinur Özdemir Göktaş, AK Parti İl Başkanlığı Toplantısı ile Döğer beldesi toplu açılış programına katılacak.
(Afyonkarahisar/10.30-12.30) (Fotoğraflı-Görüntülü)
2- Sağlık Bakanı Kemal Memişoğlu, İstanbul İl Sağlık Müdürlüğü devir teslim törenine iştirak edecek, görevi devralan Doç. Dr. Abdullah Emre Güner'e tebriklerini iletecek.
(İstanbul/12.00) (Fotoğraflı-Görüntülü)

EKONOMİ FİNANS
1- Tarım ve Orman Bakanı İbrahim Yumaklı, TARKİM Temel Atma Töreni ve Üzüm Hasadı Programı'na iştirak edecek.
(Manisa/10.00-12.00) (Fotoğraflı-Görüntülü)
2- Ulaştırma ve Altyapı Bakanı Abdulkadir Uraloğlu, AK Parti Trabzon İl Danışma Meclisi Toplantısı'na katılacak.
(Trabzon/11.30) (Fotoğraflı-Görüntülü)

DÜNYA DİPLOMASİ
1- Dışişleri Bakanı Hakan Fidan, Etiyopya'da temaslarda bulunacak.
(Addis Ababa) (Fotoğraflı-Görüntülü)
2- ⁠İsrail'in Gazze Şeridi'ne saldırıları ve İsrail-Lübnan sınır hattındaki gerilim izleniyor.
(Gazze/Kudüs/Beyrut) (Fotoğraflı-Görüntülü)

SPOR
1- Gençlik ve Spor Bakanı Osman Aşkın Bak, Paris 2024 Olimpiyat Oyunları’nda mücadele eden milli sporcuların müsabakalarını izleyecek.
(Paris/10.00-22.04) (Fotoğraflı)
2- 2024 Paris Olimpiyat Oyunları'na Fransa'da devam edilecek, Türkiye adına milli sporcular 8 branşta müsabakaya çıkacak.
(Paris/09.00/22.04) (Fotoğraflı)
3- Trendyol Süper Lig Şampiyonu Galatasaray ile Ziraat Türkiye Kupası Şampiyonu Beşiktaş'ın karşılaşacağı Turkcell Süper Kupa maçı, Atatürk Olimpiyat Stadı'nda oynanacak.
(İstanbul/20.45) (Fotoğraflı-Görüntülü)

"
https://www.aa.com.tr/tr/saglik/yunanistanda-bati-nil-virusu-nedeniyle-bir-haftada-5-kisi-oldu/3293599,Yunanistan'da Batı Nil Virüsü nedeniyle bir haftada 5 kişi öldü,Yunanistan'da Batı Nil Virüsü nedeniyle son bir haftada 5 kişinin hayatını kaybettiği bildirildi.,"Yunanistan Ulusal Kamu Sağlığı Kurumu (EODY) tarafından yapılan açıklamada, 2024 yılında virüsün, ülkenin farklı noktalarında 6 kişinin ölümüne neden olduğu, ifade edildi.
Açıklamada, bu ölümlerden 5'inin son bir haftada kaydedildiği belirtildi.
Uzmanlar, sivrisineklere karşı kişisel korunmanın önemini vurgulayarak virüsün özellikle Kardiça, Larissa, Trikala, İmathia, Selanik ve Pela'da tespit edildiğine dikkati çekti."
https://www.aa.com.tr/tr/gundem/adanada-orman-yanginina-mudahale-eden-helikopter-suya-dustu/3293514,Adana'da orman yangınına müdahale eden helikopter suya düştü,"Adana Valisi Yavuz Selim Köşger, Kozan ilçesinde çıkan orman yangınına müdahale için su almaya çalışırken kaza kırıma uğrayan helikopterdeki 5 personelin kurtulduğunu bildirdi.","Kızlarsekisi Mahallesi'ndeki ormanlık alanda saat 15.45'te henüz belirlenemeyen nedenle yangın çıktı.
İhbar üzerine bölgeye Orman Bölge Müdürlüğü ekipleri ile 2 söndürme helikopteri ve arazözler yönlendirildi.
Alevlere müdahale için Göksu Çayı üzerindeki Gökdere Barajı'ndan su almaya çalışan ""Mi-8"" tipi bir helikopter, saat 16.20 sularında kaza kırıma uğradı.
Suya düşen helikopterdeki 3'ü Rus uyruklu 5 mürettebat için bölgeye çok sayıda ekip sevk edildi.
Kurtarılan 5 personel, sağlık ekibinin olay yerindeki müdahalesinin ardından helikopterle hastaneye kaldırıldı.
Yangın, ekiplerin müdahalesiyle kontrol altına alındı. Bölgede soğutma çalışmaları sürüyor.
Vali Köşger, AA muhabirine, Kızlarsekisi Mahallesi'ndeki orman yangınına müdahale için 2 helikopterin havalandığını söyledi.
Helikopterlerden birinin kaza kırıma uğradığını belirten Köşger, ""Helikopter maalesef su alım sırasında kaza kırıma uğradı. Helikopterdeki 5 personel kurtulmuş vaziyette, sadece helikopter suya düştü. Personelin sağlık durumuyla ilgili sıkıntı yok."" dedi.
Tarım ve Orman Bakanı İbrahim Yumaklı, Adana'nın Kozan ilçesindeki orman yangınını söndürmek için müdahalede bulunan Orman Genel Müdürlüğü (OGM) tarafından kullanılan helikopterin, Gökdere Barajı'ndan su aldığı esnada kırıma uğradığını, görev yapan beş personelin kurtarıldığını bildirdi.
Yumaklı, sosyal medya hesabından, söz konusu olaya ilişkin paylaşımda bulundu.
Adana'nın Kozan ilçesindeki orman yangınını söndürmek için müdahalede bulunan OGM tarafından kullanılan helikopterin, Gökdere Barajı'ndan su aldığı esnada kırıma uğradığını anımsatan Yumaklı, ""Çok şükür helikopterde görev yapan beş personelimiz sağlıklı şekilde kurtarılmıştır. Fedakar mürettebatımıza geçmiş olsun dileklerimi iletiyor, orman yangınlarıyla mücadele eden orman teşkilatımıza, destek veren bütün kurumlarımıza ve personellerine teşekkür ediyorum."" değerlendirmesinde bulundu.
Helikopterdeki 5 personeli ""Deryam-01"" adlı motorlu teknesiyle karaya çıkaran Soner Birdir (33), AA muhabirine, komşusu Selvi Yıldız'dan (67) kazayı duymasının ardından ağabeyiyle olay yerine gittiğini söyledi.
Tekneyle suya açıldıklarını belirten Birdir, ""Personeli suda batmamaya çalışırken bulduk. Onları tekneyle kıyıya çıkarıp sağlık ekiplerine teslim ettik. Can kaybının olmaması bizleri sevindirdi. Onların kurtarılmasına vesile olduğumuz için mutluyuz."" dedi.
Yıldız da kazayı öğrenince motorlu teknesi olduğu için komşusunu aradığını, Birdir'in kısa zamanda bölgeye ulaşıp mürettebata yardım ettiğini anlattı.
OGM'nin sosyal medya hesabından yapılan paylaşımda ise Adana'nın Kozan ilçesinde saat 15.45'de başlayan orman yangınına müdahale etmek için çalışmalarını yürüten ve Genel Müdürlük tarafından kiralık kullanılan Mi-8 tipindeki helikopterin, saat 16.20 sularında Göksu Çayı üzerindeki Gökdere Barajı'ndan su aldığı esnada bilinmeyen bir nedenle kırıma uğradığı hatırlatılarak, ""Helikopterde bulunan 3'ü Rus uyruklu 5 mürettebat yaralı olarak kurtulmuştur. Mürettebatımıza ve milletimize geçmiş olsun dileklerimizi iletiyor, orman yangınlarıyla mücadelemizde destek veren herkese şükranlarımızı sunuyoruz."" ifadesi kullanıldı.

"
https://www.aa.com.tr/tr/gundem/mitin-arabuluculugunda-ankarada-gerceklestirilen-tarihi-takasin-detaylari-/3293423,MİT'in arabuluculuğunda Ankara'da gerçekleştirilen tarihi takasın detayları,"Milli İstihbarat Teşkilatı (MİT) tarafından koordine edilen operasyon, İkinci Dünya Savaşı sonrası yapılan en büyük takas olarak tarihe geçti.","Güvenlik kaynaklarından alınan bilgiye göre, Ankara'da gerçekleşen takas operasyonu kapsamında, ABD'den 2, Almanya, Polonya, Slovenya, Norveç ve Rusya'dan birer olmak üzere 7 uçak ile 26 kişi Türkiye'ye nakledildi.
Operasyon kapsamında, 2'si çocuk 10 rehinenin Rusya'ya, 13 rehinenin Almanya'ya, 3 rehinenin de ABD'ye nakli sağlandı.
Öte yandan, ABD, Almanya, Polonya, Slovenya, Norveç, Rusya ile Belarus cezaevlerinde bulunan 26 kişinin karşılıklı değişimini içeren tarihi operasyonun detayları da belli oldu.
Süreç, ABD, Rusya ve Almanya'nın Türkiye'den yardım istemesi ile başladı.

Türkiye'nin özellikle Rusya-Ukrayna savaşında adil ve yapıcı bir politika izlemesi, uluslararası alanda barış ve istikrarın sağlanması için attığı adımlar, geçmişte yapılan takas operasyonlarında Türkiye’nin arabuluculuktaki başarıları taraflar arasında işbirliği için Türkiye'yi tercih etmelerinde etkili oldu.
Türkiye'nin arabuluculuk deneyimine güvenen tarafların teklifi ve Cumhurbaşkanı Recep Tayyip Erdoğan'ın onayı ile Milli İstihbarat Teşkilatı, takas operasyonu için başat rolü üstlendi.
MİT'in üst düzey yetkilileri, tarihe geçen bu operasyonun gerçekleşmesi öncesinde taraflar ile sık sık bir araya geldi. Süreç içerisinde MİT Başkanı İbrahim Kalın da birçok kez muhatapları ile hem yüz yüze hem de telefonda görüştü.
&lt;br class=""k-br"" /&gt;
Tarafların, takasa ilişkin çekince, anlaşmazlık ve talepleri de yine MİT'in adil ve yapıcı çözümleri sayesinde aşıldı. Takas operasyonunun her adımı MİT'in kontrolünde ilerledi.
Operasyon için müzakereler son ana kadar devam etti. Operasyon anında bile taraflar arasında oluşan anlaşmazlıklar, MİT'in sağladığı soğukkanlı ve başarılı istihbarat diplomasisiyle yönetildi.
MİT'in, taraflar arasında her türlü anlaşmayı sağlaması sonrasında operasyon için düğmeye basıldı.
1 Ağustos sabahının ilk saatlerinde MİT, takasın gerçekleştirileceği Ankara Esenboğa Havalimanı'nda gerekli güvenlik önlemlerini aldı.
Esenboğa Havalimanı, hayatın olağan akışını bozmayacak şekilde operasyon için hazır hale getirildi. MİT'in koordinesindeki takas operasyonu saat 16.05'te Slovenya'dan gelen ilk uçağın tekerinin piste değmesi ile başladı.
Slovenya uçağının ardından Polonya, Norveç, Rusya, Almanya ve ABD'den gelen uçakların alana inmesi ile takas aşamasına geçildi. Operasyon boyunca takası yapılacak 26 kişinin güvenliği ön planda tutuldu.
Operasyonun herhangi bir sebeple bozulmaması için sürecin tamamını MİT yönetti.
Önce Rusya'nın teslim alacağı 10 kişi uçaklardan indirildi. Ardından Rusya tarafı teslim edeceği 16 kişinin uçaktan intikalini sağladı. MİT'in gözetiminde tarafların 'karşılıklı teyit' işlemlerinin tamamlanması ve sağlık kontrollerinin yapılmasının ardından 10 kişi Moskova'ya dönecek Rus uçağına, 3 kişi Washington'a dönecek ABD uçağına, 13 kişi de Almanya uçağına aktarıldı.
Üç uçağın tekerlerinin pistten ayrılması ile MİT'in tarihe geçen takas operasyonu başarılı şekilde tamamlandı.
Operasyonun ardından Cumhurbaşkanı Recep Tayyip Erdoğan ile ABD Başkanı Joe Biden arasında telefon görüşmesi gerçekleştirildi.
Görüşmede, ABD Başkanı Biden, rehine takasının sorunsuz bir biçimde gerçekleşmesi için gösterdiği gayret nedeniyle Cumhurbaşkanı Erdoğan'a teşekkür etti.
Kremlinden yapılan açıklamada da MİT yönetiminde yapılan takas operasyonunun hazırlanmasına yardımcı olan tüm ülkelerin yönetimlerine teşekkür edildi."
https://www.aa.com.tr/tr/ekonomi/abdde-istihdam-temmuzda-beklentilerin-altinda-kaldi-issizlik-orani-yukseldi/3293406,"ABD'de istihdam temmuzda beklentilerin altında kaldı, işsizlik oranı yükseldi","ABD'de tarım dışı istihdam, temmuz ayında 114 bin kişi artarak beklentilerin altında gerçekleşirken, işsizlik oranı yüzde 4,1'den 4,3'e çıktı.","ABD Çalışma Bakanlığı, temmuz ayına ilişkin istihdam raporunu açıkladı.
Buna göre, ülkede tarım harici sektörlerde istihdam temmuzda 114 bin kişi arttı.
Piyasa beklentilerinin altında kalan ve 3 ayın en düşük seviyesini kaydeden tarım dışı istihdam verisinin 176 bin kişi artması öngörülüyordu.
Bu dönemde istihdam, sağlık hizmetleri, inşaat, ulaştırma ve depolama sektörlerinde artmaya devam ederken, bilgi sektöründe azaldı.
Tarım dışı istihdama ilişkin mayıs ve haziran ayı verilerinde aşağı yönlü revizyona gidildi. Buna göre, tarım dışı istihdamda kaydedilen artış mayıs ayı için 218 binden 216 bine, haziran ayı için 206 binden 179 bine düşürüldü.
ABD'de işsizlik oranı, temmuzda 0,2 puan artışla yüzde 4,3'e yükseldi.
Art arda 4 aydır artış gösteren işsizlik oranı, bu dönemde Ekim 2021'den bu yana en yüksek seviyesine ulaştı.
Piyasa beklentilerinin üzerinde gerçekleşen işsizlik oranının bu dönemde haziran ayında olduğu gibi yüzde 4,1 olması öngörülüyordu.
Ülkedeki işsiz sayısı, temmuzda 352 bin kişi artarak 7 milyon 163 bine yükseldi. İş gücüne katılım oranı ise 0,1 puan artışla 62,7'ye çıktı.
Söz konusu dönemde haftalık ortalama çalışma saati 34,2'ye gerilerken, ABD Merkez Bankasının (Fed) dikkatle izlediği ortalama saatlik kazanç yüzde 0,2 artarak 35,07 dolara yükseldi.
Piyasa beklentileri, ortalama saatlik kazancın söz konusu dönemde haziranda olduğu gibi yüzde 0,3 artması yönündeydi."
https://www.aa.com.tr/tr/gundem/izmir-buyuksehir-belediyesindeki-gorevinden-gosteri-sonrasi-uzaklastirilan-memurdan-aciklama/3293365,İzmir Büyükşehir Belediyesindeki görevinden gösteri sonrası uzaklaştırılan memurdan açıklama,"İzmir Büyükşehir Belediyesi'nde görevden uzaklaştırılan memurlardan Birlik Yerel-Sen Genel Başkanı Reşat Bozat, gösteride, ""Sosyal dengesiz CHP"" yazılı döviz taşıdığı için görevden uzaklaştırıldığını iddia etti.","Bozat, Birlik Sağlık ve Sosyal Hizmet Çalışanları Sendikası'nda düzenlediği basın toplantısında, görevden uzaklaştırılmasıyla ilgili hukuki yollara başvurduğunu belirtti.
Görevden uzaklaştırma nedeniyle ilgili İzmir Büyükşehir Belediyesinden dün yapılan açıklamanın gerçeği yansıtmadığını savunan
Bozat, şöyle konuştu:
""Benim açığa alınmamın tek sebebi taşıdığım 'Sosyal dengesiz CHP' yazılı kağıt. Başka hiçbir şey değildir. Bunu da İzmir'in, tüm Türkiye'nin kamuoyu vicdanına bırakıyorum. Sayın Cemil Tugay, İzmir kamuoyunu yanıltmakla, yalan haberler yapmakla meşgul. Toplu sözleşme görüşmelerine katılmadan devamlı kaçmakta, yaptıkları işleri de memurların üstüne yıkarak vatandaşı, çalışan işçileri, güvenlik güçlerini eylem yapan memurlarla karşı karşıya getirmekte.""
Birlik Sağlık Sen Genel Başkanı Ahmet Doğruyol, Bozat'ın, ""Sosyal dengesiz CHP"" yazılı pankartı taşıdığı için görevden uzaklaştırıldığını ileri sürdü.
İzmir Büyükşehir Belediyesinden dün yapılan açıklamada, Tüm Belediye ve Yerel Yönetim Hizmetleri Emekçileri Sendikası üyesi memurların, belediye yönetimi ile aralarında uyuşmazlığa neden olan sosyal denge tazminatına dikkati çekmek amacıyla 25 Temmuz'da yaptığı gösteri sırasında, görevli güvenlik personeline fiziki müdahalede bulunulması ve 7 güvenlik görevlisinin yaralanmasına ilişkin inceleme kapsamında bazı memurların görevden uzaklaştırıldığı ifade edilmişti. Görevden uzaklaştırılan personel sayısının 7 olduğu belirtilmişti."
https://www.aa.com.tr/tr/ekonomi/rekabet-kurulu-bazi-devralma-islemlerini-karara-bagladi/3293353,Rekabet Kurulu bazı devralma işlemlerini karara bağladı,"Rekabet Kurulu, bazı devralma başvurularını sonuçlandırdı.","Rekabet Kurumunun internet sitesinde yer alan duyuruya göre, Kurul, İlhanlar Haddecilik Boru Profil ve Tekstil Sanayi Limited Şirketi hisselerinin tamamının Habaş Sınai ve Tıbbi Gazlar İstihsal Endüstrisi AŞ tarafından, Polimetal Madencilik Sanayi ve Ticaret AŞ'nin hisselerinin tamamının ve tek kontrolünün ACG Acquisition Company Limited tarafından devralınması işlemlerinin izne tabi olmadığına karar verdi.
Halihazırda Hanon Systems'in oy hakkına sahip toplam hisselerinin belli bir oranına sahip Hankook Tire & Technology Co. Ltd'nin, ilave olarak Hanon Systems'in oy hakkına sahip hisselerinin belli bir oranını devralması işlemine izin verildi.
AI Mistral (Luxembourg) BottomCo S.a.r.l. ve iştiraklerinin dolaylı tek kontrolünün STAR Capital Partnership LLP tarafından devralınması işlemi uygun bulundu.
Castlelake LP, Castlelake Group TopCo, LP ve Castlelake Group GP, LLC'nin ortak kontrolünün Brookfield Corporation tarafından dolaylı olarak kontrol edilen Brookfield CL Holdings LLC ve Castlelake Management Aggregator, LLC tarafından devralınması işlemine izin verildi.
Kosan Kozmetik Pazarlama ve Ticaret AŞ ile Kosan Kozmetik Sanayi ve Ticaret AŞ hisselerinin tamamının Tacirler Portföy Yönetimi AŞ Özel Sermaye 1 Girişim Sermayesi Yatırım Fonu, ESPRO Investment B.V. ve Credia Partners Danışmanlık AŞ tarafından devralınması işlemine izin verilmesi kararlaştırıldı.
Sanofi Grubu şirketleri olan Sanofi Sağlık Ürünleri Ltd. Şti., Opella Healthcare Tüketici Sağlığı AŞ ve Sanofi İlaç Sanayi ve Ticaret AŞ'ye ait 15 ürüne ilişkin marka ve ruhsat haklarının Avixa İlaç Sanayi ve Ticaret AŞ tarafından devralınması işlemi uygun bulundu."
https://www.aa.com.tr/tr/gundem/camilerde-heniyye-icin-giyabi-cenaze-namazi-kilindi/3293334,Camilerde Heniyye için gıyabi cenaze namazı kılındı,Suikasta uğrayan Hamas Siyasi Büro Başkanı İsmail Heniyye için camilerde gıyabi cenaze namazı kılındı.,"Hacı Bayram Veli Camisi'nde cuma namazının ardından binlerce kişi gıyabi cenaze namazı için saf tuttu.
Diyanet İşleri Başkan Yardımcısı Burhan İşliyen'in kıldırdığı gıyabi cenaze namazının ardından Heniyye ve tüm Filistinliler için dua edildi.

Heniyye için kılınan gıyabi cenaze namazına, İçişleri Bakan Yardımcısı Mehmet Aktaş, AK Parti Genel Başkan Yardımcısı Ömer İleri, AK Parti Genel Sekreteri Fatih Şahin, Memur-Sen Genel Başkanı Ali Yalçın, HAK-İŞ Genel Başkanı Mahmut Arslan, AK Parti Ankara İl Başkanı Hakan Han Özcan, eski İçişleri Bakanı Beşir Atalay, sivil toplum kuruluşlarının temsilcileri ile çok sayıda vatandaş katıldı.

İsmail Heniyye için gıyabi cenaze kılmak amacıyla vatandaşlar, Ümraniye 15 Temmuz Şehitler Meydanı'nda bir araya geldi.
Burada kılınan cuma namazının ardından İlçe Müftüsü Abdulkerim Çelik, Heniyye için gıyabi cenaze namazı kıldırıldı.
Gıyabi cenaze namazına Ümraniye Kaymakamı Abdulaziz Aydın, Ümraniye Belediyesi başkan yardımcıları, sivil toplum kuruluşu temsilcileri ve vatandaşlar katıldı.
Fatih Camisi'nde bir araya gelen vatandaşlar cuma namaz öncesinde İsmail Heniyye için dua etti.
Heniyye için gıyabi cenaze namazı kılınan camilerden biri de Beyazıt Camisi oldu. Cuma namazının ardından Heniyye için gıyabi cenaze namaz kılındı, dualar edildi.
Ayasofya-i Kebir Cami-i Şerifi'nde hutbe irat eden Erbaş, Bedir'den Kudüs'e, Malazgirt'ten Çanakkale'ye, Milli Mücadele'den 15 Temmuz'a ve bugüne kadar din, İslam, ezan, vatan ve bayrak için şehit olanlara dua etti.
İran'da suikasta uğrayan, Filistinli Müslümanlar için büyük mücadeleler vermiş Hamas Siyasi Büro Başkanı İsmail Heniyye'yi de anan Erbaş, İslam'ın gayesinin yeryüzünde adalet ve merhameti, barış ve huzuru egemen kılmak olduğunu söyledi.
Kur'an-ı Kerim'de iyilik ve ıslah yolunda gayret edenlerin cennetle müjdelendiğini, zulüm, haksızlık, fesat ve bozgunculuk peşinde koşanların ise çetin bir azapla uyarıldığını aktaran Erbaş, şunları kaydetti:
""Bugün zulüm ve her türlü kötülüğün yeryüzünü kuşattığı bir zamanı yaşıyoruz. Ahlakın ve hukukun hiçe sayıldığı, mazlumların feryadının arşa dayandığı, fıtratın ve tabiatın alabildiğine tahrip edildiği bir çağın içinden geçiyoruz. Zalimlerin ve zorbaların dünyayı adeta cehenneme çeviren azgınlıklarına şahit oluyoruz. 'Ebu Lehebler ölmedi ya Muhammed, Ebu Cehil kıtalar dolaşıyor.' mısralarıyla şairin ifade ettiği bir zulüm çağına tanıklık ediyoruz. Katiller, işgalciler başta Gazze, Filistin olmak üzere yeryüzünün her zayıf coğrafyasında çocuk, bebek, kadın, yaşlı, masum demeden hunharca katliam yapıyor, soykırım gerçekleştiriyor. Ancak buradan, Ayasofya minberinden, İstanbul'un fatihi Fatih Sultan Mehmet'in bize emanetiği Akşemseddin Hazretleri'nin minberinden tüm dünyaya bir kez daha ilan ediyorum ki hiçbir zulüm ve haksızlık ebedi değildir. Zalimler her ne kadar kendilerini güçlü zannetseler de mutlaka yenileceklerdir, mutlaka mağlup olacaklardır.""
Zalimlerin bütün yaptıklarının hesabını bir gün mutlaka vereceğini vurgulayan Erbaş, ""Bu yüzden, ey işgalci zalimler, geç olmadan hakikati idrak edin, dayandığınız şer odaklarına güvenmeyin, tarihe bakıp ibret alın. Geçmişte azgınlık yapanların başlarına neler gelmişti hatırlayın. Sahip olduğunuz güç ve imkanlar sizi asla kurtaramayacaktır. Binlerce masumun, mazlumun ahı dünyayı size zindan edecektir. Bunu aklınızdan çıkarmayın."" ifadelerini kullandı.
Hakkın ve hakikatin yanında, zulmün ve kötünün karşısında durmanın, vicdan sahibi herkesin en temel sorumluluğu haline geldiğini dile getiren Erbaş, İslam alemine şöyle seslendi:
""Bize düşen, umudumuzu ve cesaretimizi kaybetmeden zalimlerin karşısında, mazlumların yanında olmaya devam etmektir, yeryüzünde adalet ve iyiliğin teminatı olacak bir medeniyet inşa etmek için el ele, gönül gönüle vermektir. Unutmayalım ki bugün zalimlerin zulmünü devam ettirmesi, Müslümanların dağınıklığından kaynaklanmaktadır. Zulmün son bulması da Müslümanların birlik ve beraberlik içinde hareket etmesine bağlıdır. Ey Müslümanlar, ey İslam alemi, Ayasofya minberinden sizlere sesleniyorum. Artık toparlanalım, Allah'ın bizler için beyan ettiği en hayırlı ümmet vasfını kuşanalım. Gelin, fitne ve tefrikadan kurtulalım. Farklılıklarımızı bahane edip birbirimizle kavga ederek bölünüp parçalanmayalım. Emperyalistlerin oyununa gelmeyelim. Vahdete, birliğe koşalım. Gücümüzün farkına varalım. Cenabıhak İslam coğrafyasına yeraltı ve yer üstü nice zenginlikler nasip etmiş. Biz güçlerimizi birleştirmezsek, bölünüp parçalanırsak sömürgeciler bu zenginliklerimizi sömürmeye devam eder. Zalim işgalciler hemen burnumuzun dibindeki Filistin'de, Gazze'de ve mazlum coğrafyalarda masumları, çocukları katleder, soykırımlar yapar.""
Müslüman toplumların ideal birliği sağlanabilirse yeryüzündeki kimsesizlerin güleceğini, mazlumların bu yolla kurtuluşa ulaşacağını söyleyen Erbaş, ""Dünyaya barış işte o zaman gelecektir. Kötülere, zalimlere, işgalcilere karşı caydırıcılık gücümüz buna vesile olacaktır. Filistin'e, Kudüs'e, Mescid-i Aksa'ya dokunmaya bile kimse cesaret edemeyecektir o zaman. Bizi yıllardan beri meşgul eden, yatırımlarımızı ve daha hızlı kalkınmamızı engelleyen binlerce şehit vermemize sebep olan terör örgütlerine kimse destek veremeyecektir o zaman."" dedi.
Diyanet İşleri Başkanı Ali Erbaş, Cuma namazının ardından, İran'da suikasta uğrayan Hamas Siyasi Büro Başkanı İsmail Heniyye için gıyabi cenaze namazı kıldırdı.
Ayasofya-i Kebir Cami-i Şerifi'ndeki cenaze namazında binlerce Müslüman saf tuttu.
Erbaş, Heniyye başta olmak üzere, masum ve mazlumlar için dua etti.
İzmir'in Bornova ilçesindeki Bilal Saygılı Cami ve Külliyesi'nde bir araya gelen vatandaşlar, cuma namazı sonrası gıyabi cenaze namazı kıldı.
Aydın'ın Efeler ilçesindeki Bey Camisi'nde de cuma namazının ardından Heniyye ve saldırılarda hayatını kaybeden Filistinliler için gıyabi cenaze namazı kılındı. Namazın ardından dua edildi.

Uşak'ta kent merkezindeki Ulu Cami'de cuma namazı sonrası kılınan gıyabi cenaze namazına, AK Parti Uşak Milletvekili İsmail Güneş ve AK Parti İl Başkanı Himmet Yaşar da katıldı.
Nevşehir Külliyesi Hacı Süleyman Köybaşı Camisi'nde tüm şehitler için okunan Kur'an-ı Kerim hatimlerinin duası yapıldı.
Cuma namazının ardından ise Heniyye için gıyabi cenaze namazı kılındı. Cami çıkışında vatandaşlara aşure ikram edildi.

Hoca Ahmet Yesevi Camisi'nde kılınan gıyabi cenaze namazında yüzlerce vatandaş saf tuttu. Cuma namazının farzının ardından camide, Filistin'de yaşamını yitirenler ve Heniyye için gıyabi cenaze namazı kılındı.
Namazı kıldıran Kırşehir İl Müftüsü Mustafa Tekin, vatanları, milletleri ve bayrakları için yaşamını yitiren tüm şehitler ile İsmail Heniyye'ye Allah'tan rahmet diledi.
Tekin ve vatandaşlar, Heniyye ve tüm şehitler için dua etti.

Dışarı Camisi'nde cuma namazı sonrası Heniyye için gıyabi cenaze namazı kılındı.
Cami avlusunda saf tutan vatandaşlar, daha sonra Heniyye için dua etti.
Yozgat, Sivas ve Kırıkkale'de de camilerde gıyabi cenaze namazı kılındı.

Hunat Camisi'nde cuma namazı sonrası, İl Müftüsü Yusuf Akkuş tarafından Heniyye için gıyabi cenaze namazı kıldırıldı.
Bakan Bolat'ın da katıldığı namazın ardından vatandaşlar, tekbir getirerek, İsrail aleyhine sloganlar attı.

Namazda, AK Parti Genel Başkanvekili Mustafa Elitaş, Vali Gökmen Çiçek, AK Parti Kayseri Milletvekili Sayın Bayar Özsoy, Büyükşehir Belediye Başkanı Memduh Büyükkılıç, AK Parti İl Başkanı Fatih Üzüm, ilçe belediye başkanları ve vatandaşlar birlikte saf tuttu.
Bursa Ulu Cami'de cuma namazı sonrası Bursa Gönüllü Kuruluşlar Platformu öncülüğünde bir araya gelen grup, saf tuttu.
AK Parti Bursa Milletvekili Refik Özen ve Bursa İl Başkanı Davut Gürkan'ın da katılımıyla gıyabi cenaze namazının kılınmasının ardından Heniyye ve tüm şehitler için dua edildi.
Eskişehir'de, Reşadiye Camisi'nde Heniyye ve Filistin'de yaşamını yitirenler için kılınan gıyabi cenaze namazına yüzlerce kişi katıldı.
Vatandaşlar, Heniyye ve tüm şehitler için dua etti.

Balıkesir'deki Zağnos Paşa Camisi'nde cuma namazının ardından gıyabi cenaze namazı kılındı.
Vali İsmail Ustaoğlu, İl Emniyet Müdürü Hasan Yiğit ve Karesi Kaymakamı Metin Arslanbaş ile vatandaşlar, namaz sonrası dua etti.
Çanakkale'de, Necip Paşa Camisi'nde cuma namazının ardından vatandaşlar gıyabi cenaze namazında saf tuttu.
Program, Heniyye ve tüm şehitler için dua edilmesiyle sona erdi.
Kütahya'da, Evliye Çelebi Mahallesi'ndeki Kevser Camisi'nde çok sayıda kişinin katılımıyla gıyabi cenaze namazı kılındı.
Gazze'de şehit olan Filistinliler ile Heniyye için dua edilmesiyle program tamamlandı.

Bilecik'te, İl Müftüsü Ali Erhun'un, Kayıboyu Camisi'nde kıldırdığı namazın ardından sivil toplum kuruluşları adına Ensar Vakfı Bilecik Şube Başkanı Cengiz Çelik tarafından basın açıklaması yapıldı.
Gıyabi cenaze namazına AK Parti Bilecik Milletvekili Halil Eldemir, İl Genel Meclisi Başkanı Ramazan Kurtulmuş, İnhisar ilçe Belediye Başkanı Nihal Arslan, AK Parti İl Başkanı Serkan Yıldırım, MHP Merkez İlçe Başkanı Önder Çakır, Memur Sendikaları Konfederasyonu İl Temsilcisi Ahmet Selöz, sivil toplum kuruluşlarının temsilcileri ile vatandaşlar katıldı.
Yalova Merkez Camisi'nde cuma namazı sonrası saf tutan vatandaşlar, Heniyye ve tüm şehitler için gıyabi cenaze namazı kıldı.
Program, dua edilmesiyle tamamlandı.
Bayburt'un merkeze bağlı Akşar köyündeki camide Heniyye için cuma namazının ardından gıyabi cenaze namazı kılındı.
İl Müftüsü Bayram Danacı'nın kıldırdığı namaz sonrasında Filistin halkı için dua edildi.
Gıyabi cenaze namazına, Sağlık Bakanı Kemal Memişoğlu, Bayburt Valisi Mustafa Eldivan, AK Parti Bayburt Milletvekili Orhan Ateş, Bayburt Belediye Başkanı Mete Memiş, AK Parti İl Başkanı Turgut Çalışkan ile vatandaşlar katıldı.

Heniyye için Artvin'de Merkez Camisi, Rize'de Şeyh Camisi, Trabzon'da ise İskenderpaşa Camisi'nde gıyabi cenaze namazı kılındı.
Gaziantep Şahinbey Millet Camisi'nde cuma namazı kılanlar, Heniyye için gıyabi cenaze namazı da kıldı.
İl Müftüsü Hüseyin Hazırlar'ın kıldırdığı gıyabi cenaze namazının ardından dua edildi.

Kernek Karagözlüler Camisi'nde cuma namazı kılan vatandaşlar, Hamas Siyasi Büro Başkanı İsmail Heniyye'nin gıyabi cenaze namazını kılmak için meydanda toplandı.
İl Müftüsü Ramazan Dolu, konuşmasının ardından Heniyye için gıyabi cenaze namazını kıldırdı. Namazın ardından dua edildi.

Kilis'te Hacı Ömer Faruk Kayabaş Camisi'nde cuma namazının ardından suikasta uğrayan Hamas Siyasi Büro Başkanı İsmail Heniyye için cenaze namazı kılındı.
İl Müftüsü Alettin Bozkurt tarafından kıldırılan gıyabi cenaze namazı sonrası dua edildi. Gıyabi cenaze namazına Kilis Valisi Tahir Şahin de katıldı.
Yenipınar Camisi'nde cuma namazını kılan vatandaşlar, daha sonra Heniyye için gıyabi cenaze namazı kıldı.
İl Müftüsü Mevlüt Haliloğlu, burada gazetecilere yaptığı açıklamada, ""Bu cenaze namazıyla Müslümanlar olarak aslında bir manada safımızı belli etmiş olduk. Kudüs, Filistin ve Gazze'de mücadeleye dualarımızla destek olduk. Dünyada da siyonistlere karşı duruşumuzu belli etmiş olduk."" dedi.
Kahramanmaraş'ta da İsmail Heniyye için Abdülhamid Han Camii başta olmak üzere kent genelindeki tüm camilerde cenaze namazı kılındı.
Gıyabi cenaze namazının ardından dua edildi.

Hazreti İbrahim Peygamber Camisi'nde cuma namazını kılan vatandaşlar, daha sonra Heniyye için gıyabi cenaze namazı kıldı.
İl Müftü Vekili Abdülhamit Turgut'un kıldırdığı namazın ardından Haliliye İlçe Müftüsü Abdullah Yıldırım tarafından dua edildi.
Van'da İl Müftüsü Dr. Mehmet Sırrı Şık, Heniyye ve Filistinliler için Hz. Ömer Camisinde cuma namazı sonrası gıyabi cenaze namazı kıldırdı.
Filistinliler için dua edilmesinin ardından cami avlusunda bir araya gelen vatandaşlar basın açıklaması yaptı, İsrail'e tepki gösterdi.

Hakkari'de, Merkez Ulu Cami'de cuma namazının ardından İl Müftüsü İsmail Fakirullahoğlu, Heniyye ve Filistin'de hayatını kaybedenler için gıyabi cenaze namazı kıldırdı, dua etti.
Ardından Hakkari Hak ve Dayanışma (HAKDA) Platformu öncülüğünde basın açıklaması yapıldı.
HAKDA Platformu Başkanı Nihat Gür, asil bir lider, korkusuz bir mücahit ve inanmış bir mümin olan İsmail Heniyye'nin şehitler kervanına katıldığını söyledi.
Gür, ""Heniyye, 3 oğlu ve 4 torununun şehadet haberini alınca davasını çelik bir iradeye, acısını da sabra dönüştürmüş, 'çocuklarımın kanı Filistin halkının kanından daha değerli değildir. Gazze'deki tüm çocuklar benim çocuklarımdır.' demiştir. Heniyye, iman iddiasını mücadele, özgür Kudüs aşkını şehadetiyle ispat eden Fillistin'deki binlerce mücahitten biridir."" dedi.
Açıklamaya, İl Özel İdaresi Genel Sekreter Yardımcısı Avukat Abdülmecit Tarhan, AK Parti İl Başkan Yardımcısı Mehmet Yoldaş, AK Parti Merkez İlçe Başkanı Cumhur Demir, sivil toplum kuruluşu temsilcileri ve vatandaşlar katıldı.
Muş'ta, Ulu Cami'de cuma namazının ardından İl Müftüsü İbrahim Halil Demir, Heniyye için gıyabi cenaze namazı kıldırdı, dua etti.
Demir, Heniyye'nin İslam'ın ve ümmetin şehidi olduğunu belirterek, ""Önce ailesinden 60 kişi şehit edildi. Bütün çocuklarını, malını, mülkünü ve her şeyini İslam ve Mescid-i Aksa için verdi. Heniyye, 'çocuklarımız feda olsun, bizim canımızda feda olsun. Tek isteğim ülkem özgürlüğüne kavuşsun, huzur içinde yaşasın' demişti."" ifadelerini kullandı.

Bitlis'te Ulu Cami'de cuma namazının ardından Heniyye ve saldırılarda hayatını kaybeden Filistinler için gıyabi cenaze namazı kılındı.
Cenaze namazını kıldıran İl Müftüsü Mehmet Faysal Geylani, Filistinliler için dua etti.
Erzurum'da tarihi Lalapaşa Camisi'nde cuma namazı öncesi Filistin'de hayatını kaybedenler için dua edildi.
Daha sonra Hamas Siyasi Büro Başkanı İsmail Heniyye için gıyabi cenaze namazı kılındı.

Kars'ta da İsmail Heniyye ve Filistin'de şehit olanlar için Sultan Alparslan Camisi'nde gıyabi cenaze namazı kılındı.
Daha sonra Heniyye ve tüm şehitler için dua edildi.

Ardahan'da da Merkez Camisi'nde cuma namazı sonrası İsmail Heniyye için gıyabi cenaze namazı kılındı.
Cenaze namazına katılan Ardahan Müftüsü Adem Karadeniz, başta Heniyye olmak üzere tüm şehitler için dua etti.
Ağrı'da, Kudüs Platformunca Ulu Camisi'nde cuma namazı sonrası İsmail Heniyye için gıyabi cenaze namazı kılındı.
Basın açıklamasının ardından İl Müftü Yardımcısı Mustafa Solhan tarafından dua edildi.
Tunceli'de de Paşalar Camisi'nde cuma namazı sonrası kılınan gıyabi cenazesinde, katılımcılar İsmail Heniyye ile tüm şehitler için dua etti.

Erzican'da da İsmail Heniyye için Cami Kebir Camisi'nde cuma namazı sonrası İl Müftüsü Muharrem Gül tarafından gıyabi cenaze namazı kıldırıldı.
Daha sonra Heniyye ve tüm şehitler için dua edildi.
Cenaze namazına, Erzincan Valisi Hamza Aydoğdu, AK Parti Erzincan Milletvekili Süleyman Karaman, Belediye Başkanı Bekir Aksun, bazı siyasi parti temsilcileri ile sivil toplum kuruluşu temsilcileri ve vatandaşlar katıldı.
Iğdır'da İsmail Heniyye için Ulu Camisi'nde İl Müftüsü Zahir Demirel tarafından gıyabi cenaze namazı kıldırıldı.
Daha sonra Heniyye ve tüm şehitler için dua edildi.
Cuma namazı çıkışı bir araya gelen sivil toplum kuruluşları üyeleri, yaptıkları basın açıklamasıyla İsrail saldırılarını kınadı.
Eğitim Bir-Sen 2 Nolu Şube Başkanı Servet Türkan, STK'lar adına yaptığı açıklamada, ""İsmail Heniyye, 3 oğlunu 4 torununun şehadet haberini alınca, davasını çelik bir iradeye, acısını sabra dönüştüren, 'Benim çocuklarımın kanı Filistin halkının kanından daha değerli değildir. Gazze'deki tüm çocuklar benim çocuklarımdır.' diyen, İman iddiasını mücadele, Özgür Kudüs aşkını şehadetiyle ispat eden Fillisindeki binlerce mücahitten biriydi."" dedi.
Heniyye için Samsun'da İl Müftüsü Süleyman Çakır tarafından cuma namazı çıkışı Büyük Cami'de gıyabi cenaze namazı kıldırıldı.
Namazın ardından Heniyye ve İsrail'in saldırılarında hayatını kaybeden Filistinliler için dua edildi, tekbir getirildi.
Gıyabi cenaze namazına birçok vatandaşın yanı sıra sivil toplum kuruluşları ve siyasi partilerin temsilcileri de katıldı.
Amasya'da Sultan II. Bayezid Camisi'nin avlusunda cuma namazı sonrası toplanan cemaat, Heniyye için gıyabi cenaze namazı kıldı.
İl Müftüsü Durmuş Ayvaz'ın kıldırdığı gıyabi cenaze namazının ardından Heniyye ve İsrail'in saldırılarında hayatını kaybeden Filistinliler için dua edildi.
Namaza, Vali Yılmaz Doruk, AK Parti Milletvekilleri Haluk İpek ve Hasan Çilez, kurum müdürleri ve vatandaşlar katıldı.
Kastamonu'da ise Nasrullah Camisi avlusunda cuma namazı sonrası Heniyye için gıyabi cenaze namazı kılındı.
Gıyabi cenaze namazının ardından Heniyye ve İsrail'in saldırılarında hayatını kaybeden Filistinliler için dua edildi.
Namaza sivil toplum kuruluşları, siyasi parti temsilcileri ve vatandaşlar katıldı.
Sinop'ta da Heniyye için İl Müftüsü Paşa Bektaş tarafından cuma namazı sonrası Alaaddin Camisi'nde gıyabi cenaze namazı kıldırıldı, namaz sonrası dua edildi.
Namaza Vali Mustafa Özarslan, kurum müdürleri, siyasi parti temsilcileri ve çok sayıda vatandaş katıldı.
Konya'daki tarihi ⁠Sultan Selim Camisi'nin önünde bir araya gelen binlerce kişi, İl Müftüsü Prof. Dr. Ali Öge'nin imamlığında, önceki gün Tahran'da suikasta uğrayan Heniyye için gıyabi cenaze namazı kıldı.
Namaz sonrası Öge, Heniyye ve tüm şehitler için dua etti.
Cenaze namazına Konya Valisi Vahdettin Özkan, AK Parti Konya Milletvekili Mustafa Hakan Özer ve AK Parti İl Başkanı Hassan Angı da katıldı.
Aksaray'da Ulu Cami ve Somuncubaba Külliyesi başta olmak üzere tüm camilerde gıyabi cenaze namazı kılındı.
Yoğunluktan dolayı cami içinde yer bulmakta güçlük çeken cemaat, avlularda namaz kıldı.
Karaman'da Aktekke Camisi'nde kılınan cuma namazı sonrası vatandaşlar, Aktekke 15 Temmuz Demokrasi Meydanı'nda bir araya geldi.
Burada Heniyye için gıyabi cenaze namazı kılındı, Kur'an-ı Kerim okundu, ardından dua edildi.
Afyonkarahisar'daki tüm camilerde de Heniyye için gıyabi cenaze namazı kılındı.
İmaret Camisi'nde İl Müftüsü Lütfü İmamoğlu'nun kıldırdığı namaza çok sayıda kişi katıldı.
Antalya'nın Kepez ilçesinde Çelebi Sultan Mehmet Camisi'nde cuma namazı sonrası, İlçe Müftüsü Mehmet Ersöz tarafından Heniyye için gıyabi cenaze namazı kıldırıldı.
Namaz sonrasında Filistin halkı için dua edildi.
Gıyabi cenaze namazına bazı vatandaşlar Filistin bayraklarıyla katıldı.
Muğla'nın Menteşe ilçesindeki Kurşunlu Camisi'nde İl Müftüsü Yaşar Çapçı tarafından gıyabi cenaze namazı kıldırıldı.
Namaza Muğla Valisi İdris Akbıyık, AK Parti İl Başkanı Gültekin Akça, kurum müdürleri, STK temsilcileri ve vatandaşlar katıldı.
Namaz sonrası Filistin halkı için de dua edildi.
Isparta’da da cuma namazının ardından tüm camilerde Hamas Siyasi Büro Başkanı İsmail Heniyye için gıyabi cenaze namazı kılındı.
Gıyabi cenaze namazının ardından Filistinliler için dua edildi.
Burdur'da tarihi Ulu Cami'de cuma namazı için toplanan vatandaşlar, namazın ardından İsmail Heniyye için caminin avlusunda gıyabi cenaze namazında saf tuttu.
Burdur Müftüsü Ali Hayri Çelik tarafından kılınan namazın ardından Filistinliler ve tüm şehitler için dua edildi.
Hüseyin Büyükkeleş, Burdur Kudüs Platformu adına yaptığı basın açıklamasında, İsmail Heniyye'nin 3 oğlunun ve 4 torununun da şehadet haberini alınca davasını çelik bir iradeye, acısını sabra dönüştürdüğünü söyledi.
Heniyye'nin özgür Kudüs aşkını şehadetiyle ispat eden Fillisindeki binlerce mücahitten biri olduğunu dile getiren Büyükkeleş, şöyle konuştu:
""Onlar, mücadele ruhunu diri tutan davalarını direnişe dönüştüren nesillere, çağlara güzel bir çağrı ve örneklik bırakan önderlerdir. 'Madem ölüm tek bir defa gelecek, o da neden Allah için olmasın' inancıyla Hakk'a yürüyen bu yiğidimizin, davasının hak olduğuna nasıl iman ediyorsak onun yasını tutarken de yaşarkenki şahitliğine tanıklık ediyor, Rabb'imizin şehadetini kabul etmesini niyaz ediyoruz.
Tüm Filistin halkının, tüm Müslümanların başı sağ olsun.""
Sakarya'nın Adapazarı ilçesindeki Tarihi Orhan Cami'nde cuma namazının ardından İl Müftüsü Mehmet Aşık ve katılımcılar tarafından Heniyye, Filistin'de hayatını kaybedenler ve şehitler için dua edildi.
Burada kılınan gıyabi cenaze namazına, AK Parti Genel Başkan Yardımcısı Ali İhsan Yavuz, Sakarya Büyükşehir Belediye Başkanı Yusuf Alemdar, Adapazarı Belediye Başkanı Mutlu Işıksu, Milli İrade Sivil Toplum Kuruluşları ve Filistin'e Destek Platformu temsilcileri ile vatandaşlar katıldı.
Heniyye için Kocaeli'nin İzmit ilçesindeki Tarihi Fevziye Camisi'nde de cuma namazı sonrası gıyabi cenaze namazı kılındı.
İl Müftüsü Mehmet Sönmezoğlu tarafından kıldırılan gıyabi cenaze namazına, AK Parti Kocaeli Milletvekili Mehmet Akif Yılmaz, Kocaeli Gönül Teşekkülleri Dönem Başkanı Muhammet Hanefi Akbulut, sivil toplum kuruluşu ve siyasi parti temsilcileri ile çok sayıda vatandaşlar katıldı.
Karabük Yeşil Mahalle Yeşil Camisi'nde de cuma namazı öncesi Filistin'de hayatını kaybedenler için dua edildi. Cumanın ardından Heniyye için gıyabi cenaze namazı kılındı.
Bolu'da İzzet Baysal Caddesi'ndeki Kadı Camisi'nde cuma namazı sonrası Heniyye için gıyabi cenaze namazı kılındı. Namaza, Vali Erkan Kılıç, sivil toplum kuruluşları temsilcileri ve vatandaşlar katıldı.
İsmail Heniyye için Bartın'da tüm camilerin yanı sıra Şadırvan Camii’nde de cuma vakti sonrası gıyabi cenaze namazı kılındı. Sivil toplum kuruluşları temsilcileri ve vatandaşların yoğun katılım gösterdiği namazın ardından dualar edildi.
Zonguldak'ta Mithatpaşa Mahallesi Yeni Camisi'nde Heniyye için kılınan gıyabi cenaze namazı sonrası Heniyye ve Filistin'de hayatını kaybedenler için dua yapıldı.
Düzce Cedidiye Camisi'nde İl Müftüsü Osman Aydın tarafından Heniyye için kılınan gıyabi cenaze namazının ardından Filistin'de hayatını kaybedenler için dualar edildi.
Sivil toplum kuruluşları temsilcileri ve vatandaşların katılım gösterdiği programda İsrail aleyhine sloganlar atıldı.
Diyarbakır'da İslam aleminin 5. Harem-i Şerif'i olarak kabul edilen Ulu Cami'de cuma namazının ardından vatandaşlar gıyabi cenaze namazı kıldı.
Namazın ardından bazı sivil toplum kuruluşları öncülüğünde cami önünde bir araya gelen kalabalık, İsrail aleyhine slogan attı.
Grup adına konuşan Uluslararası Doktorlar Derneği İl Temsilcisi Doç. Dr. Eşref Araç, İsrail'in saldırılarına tepkisini dile getirdi.
Açıklamanın ardından gruptan bazı kişiler, önünden geçtikleri Gazi Caddesi'nde bulunan bir lokanta zincirine ait iş yerine taş attı.
İş yeri önünde önlem alan güvenlik güçlerinin uyarıları sonucu grup dağıldı.
Ulu Cami'de cuma namazının ardından vatandaşlar, gıyabi cenaze namazı için saf tuttu.
Namazın ardından Heniyye ve İsrail'in saldırılarında hayatını kaybeden Filistinliler için dua edildi.
İzzet Paşa Camisi'nde cuma namazı sonrası vatandaşlar, Hamas Siyasi Büro Başkanı İsmail Heniyye için gıyabi cenaze namazı kıldı.
Namazın ardından Heniyye ve İsrail'in saldırılarında hayatını kaybeden Filistinliler için dua edildi.
İl Müftülüğü öncülüğünde Hacı Fethi Serin Camisi'nde bir araya gelen vatandaşlar, cuma namazının ardından gıyabi cenaze namazı için saf tuttu.
Namazın ardından İl Müftüsü Şakir Pinal tarafından dua edildi.
Gıyabi cenaze namazına Siirt Valisi Kemal Kızılkaya da katıldı.
Merkez Artuklu ilçesindeki Şakir Nuhoğlu Camisi'nde cuma namazı öncesi Filistin'de hayatını kaybedenler için dua edildi.
Daha sonra Hamas Siyasi Büro Başkanı Heniyye için gıyabi cenaze namazı kılındı.
Adana'nın merkez Seyhan ilçesindeki Sabancı Merkez Camisi'nde cuma namazı sonrası İl Müftüsü Mehmet Taşcı, Heniyye için gıyabi cenaze namazı kıldırdı.
Milli Toplum Platformu Başkanı Ahmet Yılmaz, cami avlusunda düzenlenen basın açıklamasında, Heniyye'nin hayatını Filistin davasına adadığını belirterek, şöyle konuştu:
""İsmail Heniyye, mücadelesine hepimizin şahitlik ettiği onurlu bir mücahit, büyük bir liderdir. Filistin'in yiğit evladı Heniyye, büyük bir komutan ve ümmetin gurur duyduğu kahramandır. Heniyye'nin şehadeti Filistin davası için önemli bir dönüm noktasıdır. Müslüman ülkeler, aralarındaki suni ayrılıkları bir kenara bırakmalı, siyonist İsrail'in şiddet ve saldırganlıklarına karşı birleşmelidir.""
Adana Valisi Yavuz Selim Köşger ve AK Parti İl Başkanı Ozan Gülaçtı'nın da katıldığı açıklamanın ardından Heniyye ve İsrail'in saldırılarında hayatını kaybedenler için dua edildi.
Heniyye için Hatay'daki İskenderun Kaptan Mehmet Paşa Camisi'nde cuma namazı sonrası gıyabi cenaze namazı kılındı.
Cemaat, Heniyye ile yaşamını yitiren Filistinliler için dua etti.
Osmaniye'de de Fakıuşağı Sunar Nuri Çomu Camisi'nde cuma namazını kılan cemaat, sonrasında Heniyye için gıyabi cenaze namazında saf tuttu, dua okudu.

"
https://www.aa.com.tr/tr/saglik/bel-ve-kasik-damarlarinda-anevrizma-tespit-edilen-hastaya-kapali-yontemle-tedavi-/3293262,Bel ve kasık damarlarında anevrizma tespit edilen hastaya kapalı yöntemle tedavi,Mardin'de bel ve kasık bölgesindeki damarlarda anevrizma (kan damarlarının duvarlarındaki zayıflama sonucu bir balon gibi genişlemesi) tespit edilen 74 yaşındaki hasta kapalı yöntemle tedavi edildi.,"Kızıltepe ilçesinde yaşayan Mehmet Selim Aslan, karın ağrısı, yürüme güçlüğü gibi şikayetlerle Mardin Eğitim ve Araştırma Hastanesi'ne başvurdu.
Kardiyoloji polikliniğinde yapılan tetkiklerde Aslan'ın belindeki damarda 7,8 santimetre, kasık damarında 4,5 santimetre, bacak damarında ise 1,4 santimetre ardışık anevrizma tespit edildi.
Anevrizma keseleri içinde kan pıhtısı oluşması nedeniyle tedavi edilmediği takdirde akut bacak damarı tıkanıklığı veya anevrizma rüptürü (kan damarında oluşan şişkinliğin yırtılması, kanaması) meydana gelebilecek hastanın kapalı yöntemle tedavisine karar verildi.
Hastanede, Mardin Artuklu Üniversitesi (MAÜ) Kardiyoloji Anabilim Dalı'nda Dr. Öğr. Üyesi Serhat Günlü, Mardin Eğitim ve Araştırma Hastanesi Kalp ve Damar Cerrahisi Uzmanı Opr. D. Orhan Tarhan ve Uzman Doktor Mehmet Ali Turgut tarafından kapalı yöntemle gerçekleştirilen operasyonla hastanın genişleyen damarlarına stent takıldı.

Başarılı geçen işlemin ardından hasta servise alındı.
Mehmet Selim Aslan, sağlığına kavuştuğu için mutlu olduğunu belirterek, ""Kendimi çok iyi hissediyorum. Doktorlarımız gerçekten çok başarılı. Beni ölümden kurtardılar. Herkese çok teşekkür ediyorum."" dedi.
Mardin Eğitim ve Araştırma Hastanesi Başhekim Yardımcısı Uzman Dr. Enes Çelik, AA muhabirine, hastanın sağlığına kavuşmasından memnuniyet duyduklarını belirtti.
Çelik, şöyle dedi:
""Hastaya bölgede ilk kez uygulanan bir yöntemle müdahale edildi. Tıp fakültesi ile afiliye (kurumlar arası iş birliği) olan hastanemizde bölgede yapılmayan işlemleri de yaparak hizmet kalitemizi artırmayı hedefliyoruz. Bu sayede hastalarımızın Mardin dışına sevk oranını da azaltarak yaşadıkları illerde tedavi olmalarına gayret gösteriyoruz.""
Dr. Öğr. Üyesi Serhat Günlü de hastaya uyguladıkları tetkiklerde bel ve kasık bölgesinden bacaklara doğru ilerleyen ""dev anevrizma"" tespit ettiklerini belirtti.
Günlü, şunları söyledi:
""Damarların içinde pıhtı olması, bacağın kesilmesine neden olabilirdi. Ayrıca geniş dev anevrizmalar yırtılıp hastanın hayatını tehlikeye atabilirdi. Bu nedenle acil müdahale kararı verdik. Hastamızın girişimsel yöntemle tedavisini yaptık. Sağlık Bakanlığımız ve İl Sağlık Müdürlüğümüzün destekleri ile artık bölgemizden gelen hastalara da bu tür tedavi yöntemlerini uygulamaya başladık. Hastamız gayet iyi, bugün de kendisini taburcu edeceğiz."""
https://www.aa.com.tr/tr/ekonomi/temmuzda-en-cok-limonun-fiyati-artti/3293233,Temmuzda en çok limonun fiyatı arttı,"İstanbul'da temmuzda fiyatı bir önceki aya göre en çok artan ürün limon, en çok düşen ürün ise kadın bluzu oldu.","İstanbul Ticaret Odası (İTO), temmuz ayında kentte perakende fiyatı en fazla artan ve azalan ürünlerle değişim oranlarını açıkladı.
Buna göre, İTO'nun İstanbul Ücretliler Geçinme İndeksi'nde yer alan 242 ürünün 111'inin perakende fiyatı arttı, 49'unun fiyatı düştü, 82 ürünün fiyatında ise değişim olmadı.
Temmuz ayında yaş kuru sebze ve meyveler alt grubunda yer alan limon, yüzde 53,34 ile fiyatı en fazla artan ürün oldu.
Fiyatlar, kültür, eğitim ve eğlence harcamaları grubundaki yardımcı okul kitaplarında yüzde 50,51, konut harcamaları grubundaki elektrikte yüzde 38, gıda harcamaları yaş kuru sebze ve meyveler alt grubunda yer alan taze fasulyede yüzde 33,31 arttı. Sağlık ve kişisel bakım harcamaları grubundaki röntgen çekimi ücreti yüzde 23,66, laboratuvar tahlil ücreti yüzde 23,61 ve hastane ameliyat ücreti yüzde 22,68 artış gösterdi.
Temmuzda giyim harcamaları kadın giyimi alt grubunda yer alan bluz fiyatları yüzde 18,31 geriledi. Böylece kadın bluzu, fiyatı en fazla azalan ürün oldu.
Fiyatında azalış izlenen diğer ürünler, çocuk giyimi alt grubunda yüzde 13,14 ile çocuk bluzu, kadın giyimi alt grubunda yüzde 10,24 ile etek, gıda harcamaları yaş kuru sebze ve meyveler alt grubunda yüzde 10 ile erik, kadın giyimi alt grubunda yüzde 9,73 ile elbise, gıda harcamaları yaş kuru sebze ve meyveler alt grubunda yüzde 8,73 ile kavun, yüzde 8,10 ile patlıcan ve yüzde 7,44 ile armut olarak kayıtlara geçti."
https://www.aa.com.tr/tr/dunya/ingilterede-asiri-sagcilarin-siddet-eylemlerine-karsi-camilere-yonelik-guvenligin-artirilmasi-istendi/3293223,İngiltere'de aşırı sağcıların şiddet eylemlerine karşı camilere yönelik güvenliğin artırılması istendi,İngiltere'nin Southport kentindeki bıçaklı saldırı sonrası aşırı sağ grupların şiddet eylemlerinin ilerleyen günlerde artabileceği endişesiyle polise camiler ve sığınmacıların barındığı bölgelerdeki devriyelerini artırmaları çağrısında bulunuldu.,"İngiliz ""The Guardian"" gazetesinin haberine göre, ilerleyen günlerde ülkenin dört bir yanındaki kasaba ve şehirlerde aşırı sağcı gruplar tarafından en az 19 eylemin düzenlenmesi planlanıyor.
Camilerin güvenliğini sağlayan ""Mosque Security"" adlı şirket, son günlerde 100 camiden destek isteyen talepler aldıklarını belirterek, camilerin ve toplumun korunması ve güvenliğinin sağlanması için ülke genelindeki ortakları ve liderlerle çalıştıklarını bildirdi.
Ülkede Müslüman karşıtı olayları ve nefret suçlarını izleyen sivil toplum kuruluşu Tell Mama, camiler için daha fazla polis koruması çağrısında bulundu.
Tell Mama Direktörü Iman Atta, konuya ilişkin değerlendirmesinde şu ifadeleri kullandı:
""Polisin camiler ve sığınmacıların barındığı yerlerin etrafında devriyelerini artırdığını ve organize ettiğini kesinlikle görmemiz gerekiyor. Geçen hafta, aşırı sağın internet üzerinden nasıl örgütlenebileceğini ve Müslüman topluluklara, mültecilere ve sığınmacılara yönelik nefret ve yanlış bilgileri nasıl teşvik edebileceğini gösterdi. Topluluklardan sakin olmalarını, birbirlerini kollamalarını ve uyanık kalmalarını istiyoruz.""
Southport'ta 29 Temmuz'da dans okuluna giren kişinin bıçaklı saldırısında 3 çocuk yaşamını yitirmiş, 8'i çocuk 10 kişi yaralanmıştı.
Saldırının ardından polis, Cardiff doğumlu 17 yaşındaki zanlıyı olayda kullanıldığı değerlendirilen bıçakla yakalamıştı.
Saldırganın kimliği açıklanmazken aşırı sağcı gruplara yakın haber siteleri ve sosyal medya kullanıcıları, saldırganın adının ""Ali"" olduğunu ve ülkeye geçen yıl kaçak olarak geldiği haberlerini paylaşmıştı.
Bunun üzerine kentte toplanan aşırı sağcı İngiliz Savunma Ligi yandaşları, Southport Islamic Society Camisi'ne saldırmıştı. Olaya müdahale etmek isteyen polise de saldıran aşırı sağcılar, bir polis minibüsünü ateşe vermişti.
Aşırı sağcıların saldırısı sonucu 53 polis ile 3 polis köpeği yaralanmış, 4 kişi gözaltına alınmıştı.
Başkent Londra'da da çarşamba akşamı aşırı sağcılar eylem düzenlemiş, eylemin sona ermesiyle yaşanan olaylar neticesinde 100'ün üzerinde kişi şiddet, sağlık çalışanlarına saldırı ve eylem şartlarını ihlal suçlamasıyla gözaltına alınmıştı.
Öte yandan, saldırganın hakim karşına çıkmasının ardından olay sonrası şüphelinin isminin açıklanması konusunda getirilen kısıtlama kaldırılmış ve saldırganın 7 Ağustos 2006 doğumlu ""Axel Muganwa Rudakubana"" olduğu açıklanmıştı.
Galler'in başkenti Cardiff'te dünyaya gelen saldırganın 2013'te Southport bölgesine taşındığı kaydedilmişti.
"
https://www.aa.com.tr/tr/yasam/gurbetci-kadin-terapi-sayesinde-tanistigi-lavantanin-ureticisi-oldu/3293193,"Gurbetçi kadın, terapi sayesinde tanıştığı lavantanın üreticisi oldu","İsviçre'de uzun yıllar çalışan 61 yaşındaki Durdane Canan, kesin dönüş yaptığı memleketi Konya'nın Bozkır ilçesinde, doktor tavsiyesiyle başladığı lavanta terapisini ilerleterek, üretici oldu.","İsviçre'de kulak çınlaması, panik atak, ritim bozukluğu, uykusuzluk gibi şikayetlerle tedavi görmeye başlayan Durdane Canan, bu süreiçte tanıştığı Çinli bir doktorun lavanta terapisi yöntemiyle rahatsızlıklarından kurtuldu.
Lavantayı çamaşırdan temizliğe her alanda kullanan Canan, iki sene önce yerleştiği memleketi Konya'nın Bozkır ilçesinde lavanta üretimi yapmaya başladı.
Yaklaşık 6 dekar alanda 11 bin lavanta fidanıyla üretim yapan Canan, 15 kadına da istihdam sağladı.

Canan, AA muhabirine, sağlık sorunları nedeniyle bir doktorun tavsiyesi üzerine lavantanın faydalarını araştırmaya başladığını söyledi.
Lavanta terapisinde, çamaşırdan temizliğe lavantayı kullandığını ve faydasını gördüğünü dile getiren Canan, ""Lavanta üzerinde çok uzun araştırmalar yaptıktan sonra lavanta yetiştiriciliği bende merak haline geldi. Tarlada üretime ilk başta hobi olarak başladım ama ilçemdeki bayanlar adına da neler yapabiliriz düşüncesiyle tarlayı büyüterek şimdiki haline getirdim."" diye konuştu.
Canan, 5 bin 800 metrekarelik bir alanda 11 bin fideyle üretim yaptıklarını, 15 kadınla fidelerin bakımını ve hasadını yaptıklarını kaydetti.
Lavantanın bakımının zor olmadığını, fazla iş gücü istemediğini dile getiren Canan, ""Lavanta yetiştiriciliği her sene adım adım ilerleyen bir süreç. Çalışıyoruz, topluyoruz ve ürünümüzü hasat ediyoruz. Lavantanın son anı, son dakikaları bundan sonra sadece işlenmeye tesise geçecek."" dedi.
Canan, lavanta ekim, büyütme hasat çalışmalarında her zaman ilçedeki kadınlarla koordineli çalıştığını dile getirerek, ""Bayan arkadaşlar hem lavantayı tanıdılar hem de hanelerine gelir elde ettiler. Bahçemizdeki çalışmalar sonrasında beraber çalıştığımız arkadaşlarımızın en büyük kazanımı lavanta yetiştiriciliğini yakinen tanımış olmaları."" ifadesini kullandı.
Lavanta tarlasında çalışan Ümmü Yılmaz da lavanta bahçesinde severek çalıştığını belirterek, şöyle konuştu:
""Lavanta aslında bizim burada üretmediğimiz ve bilmediğimiz bir şey değildi. Birkaç yıldır Durdane hanımın yanında çalışarak hem lavanta üreticiliği hakkında bilgi ediniyoruz hem de burada ekipler halinde paramızı kazanıyoruz. Yurtdışından gelip burada bayanlara örnek olmak adına bu işe başladı ve biz de şu an gördüğümüz zaman kolay bir iş olduğunu anladık. İçimizden de yapmak isteyen arkadaşlarımız var, inşallah bu işin Bozkır civarında çoğalmasını istiyoruz. Durdane hanımın da bu yolda ilerlemesi için başarılar diliyoruz.""
"
https://www.aa.com.tr/tr/yasam/elinde-patlayan-elektronik-sigara-yuzunu-ve-vucudunu-yakti/3293124,"Elinde patlayan elektronik sigara, yüzünü ve vücudunu yaktı","Sivas'ta otobüs durağında beklerken içmek istediği elektronik sigaranın patlaması sonucu yüzünde ve vücudunda yanıklar oluşan genç, tedavi altına alındı.","Küçükminare Mahallesi Atatürk Caddesi'ndeki otobüs durağında Karşıyaka Mahallesi'ndeki evine gitmek için otobüs bekleyen 17 yaşındaki Buğra Türkseven, yanında bulunan elektronik sigarayı içmek istedi.
Elektronik sigara, Türkseven'in elinde patladı.
Çevredeki vatandaşların müdahalesiyle, alev alan elektronik sigara söndürüldü. Sağlık ekiplerince hastaneye kaldırılan Türkseven'in tedavisi sürüyor.

Numune Hastanesi Genel Cerrahi Uzmanı Opr. Dr. Gündüz Akgöl, AA muhabirine, hastanın yüzünde ve vücudunda yanıklarla acil servise başvurduğunu söyledi.
Hastanın, iki eliyle tutup ağzına götürdüğü sırada elektronik sigaranın patladığını anlattığını aktaran Akgöl, ""Acil serviste ilk müdahalesi yapıldıktan sonra hastayı yanık ünitesine aldık. Hastamızın yüz bölgesinde 1. derecede, her iki elinde de 2. derece yanıklar var. Şu an tedavisinin üçüncü günündeyiz. Genel durumu iyi, tedavileri bir süre daha devam edecek. Hastamız şu anda stabil durumda ve tedavilerini almakta."" dedi.

Akgöl, elektronik sigaranın son dönemde yaygın kullanıldığına dikkati çekerek, şunları kaydetti:
""İnsanlarımız maalesef bunun zararlı olmadığını düşünüyor. İçindeki kimyasal maddelerin ilerleyen dönemde ne gibi sıkıntılara yol açacağını henüz bilmiyoruz. Ama bizim karşılaştığımız olay gösterdi ki bu tür durumlar içindeki pile bağlı, pildeki ısınmayla patlama ihmali olduğunu düşünüyoruz. Bu çok ciddi bir durum, özelikle elektronik sigara yüz bölgesine yakın tutulduğu zaman o bölgedeki patlamalar ciddi sonuçlar doğurabiliyor. Bunun örnekleri daha önce görüldü. Amerika'da bir hasta hayatını kaybetti. Konya'da bir hastamız görme kaybı yaşadı. Allah'a şükür bizim hastamızda öyle bir durum olmadı. Tüm vatandaşlarımıza tavsiyemiz, bu tür durumları akılarının bir ucunda tutsunlar, bu elektronik sigarayı hiç kullanmasınlar.""
Buğra Türkseven ise ""Sigarayı ağzıma götürdüğüm zaman elimde patladı, kolumu yaktı, yüzümde ve vücudumda yanıklar var. Söndürmeye çalıştığımız zaman da söndüremedik. Daha da çoğalıyor, daha da derinleşiyor. Elektronik sigarayı kimseye önermiyorum. Kimse kullanmasın, kimse de içmesin."" diye konuştu.
Babaanne Semiha Türkseven de ""Çocuğum iki gözünü kaybetseydi ne olacaktı? Bunun gibi daha niceleri olacak, bu sigaralar yasaklansın, toplatılsın."" dedi."
https://www.aa.com.tr/tr/saglik/staj-yaptigi-hastanedeki-arkadaslari-yeniden-yurumesini-sagladi/3293115,Staj yaptığı hastanedeki arkadaşları yeniden yürümesini sağladı,"İzmir'de beyin iltihabı nedeniyle yatağa bağımlı kalan genç fizyoterapist, öğrencilik döneminde staj yaptığı hastanede gördüğü tedaviyle yeniden yürümeye başladı.","Buca ilçesinde yaşayan 25 yaşındaki Ece Uluer, 2018 yılında İzmir Katip Çelebi Üniversitesi Fizyoterapi ve Rehabilitasyon Bölümünde eğitim alırken İzmir Demokrasi Üniversitesi Buca Seyfi Demirsoy Eğitim ve Araştırma Hastanesi'nde staj yaptı.
Daha sonra 2021'de üniversiteden mezun olan Uluer, 2022 yılında kas hareketlerinde zayıflama ve denge kaybı şikayetiyle Sağlık Bilimleri Üniversitesi İzmir Bozyaka Eğitim ve Araştırma Hastanesi'ne başvurdu.

Kovid-19'a yakalanan Uluer, yoğun bakım servisinde tedaviye alındı. Genç fizyoterapiste yapılan tetkikler sonucu beyin iltihabı teşhisi de konuldu. Uluer, 4 ay boyunca solunum cihazına bağlı tedavi gördü. Ege Üniversitesi Hastanesi'ne sevk edilen Uluer daha sonra solunum cihazına bağlı olarak taburcu edildi.

Yaşamına evinde yatağa bağlı olarak devam eden genç fizyoterapistin durumu öğrenen staj yaptığı hastanedeki meslektaşları, onu yeniden ayağa kaldırmak için tedavi programı başlatmaya karar verdi. Yakınlarının desteğiyle 2023 yılında, öğrencilik yıllarında staj yaptığı hastaneye gelen Uluer'e fizik tedavi uygulamaya başlandı. Uygulanan tedavilere olumlu yanıt veren Uluer, yeniden adım atmaya başladı.
Ece Uluer, hastanede AA muhabirine, yaşadığı zor günlerde staj yaptığı hastanedeki meslektaşlarının kendisine umut olduğunu, onların verdiği destek sayesinde yeniden yürümeye başladığını söyledi.

Her şeyin bir anda olduğunu anlatan Uluer, ""Daha önce normal bir hayatım vardı. Bir anda bir insanın yüzde yüz yatağa bağımlı duruma gelmesi farklı bir şey. Rahatsızlığımda uyuyordum bir şey hatırlamıyordum. Benim için psikolojik açıdan da kötüydü. Şu anda ayakta olmak benim için mucize bir şey, güzel bir şey. Staj yaptıktan sonra da onlarla görüşmeye devam ediyordum. Çok sevdiğim insanlardı hocalarım. Bana çok yardımları dokundu. Onların yeri benim için çok farklı. Bana çok yardımcı oldular."" diye konuştu.

Tedavisinin sürdüğünü belirten Uluer, ""Mesleğime devam etmek istiyorum. KPSS sınavına girdim atama bekliyorum. Yürümek benim için bir mucizenin gerçekleşmesi gibi. Bu nedenle çok mutluyum."" ifadelerini kullandı.
Hastanenin fizik tedavi ve rehabilitasyon ünitesi sorumlusu uzman fizyoterapist Ali Suluova da Uluer ile staj yaptığı dönemde tanıştığını, hastalandığını öğrendiğinde yakınlarına ulaşarak, tedavisine destek olmak istediklerini anlattı.

Uluer'i ayağa kaldırmak için herkesin seferber olduğunu anlatan Suluova, şunları kaydetti:

""Elimizden ne geldiyse yaptık. Diyetisyenlerle görüştük. Çünkü hastalığı süresince çok kilo kaybetmişti. Kilosu düzenlendi. Psikolog ile görüştük. Fizik tedavi ve rehabilitasyonda tedaviler yürüttük. Birçok branşla tedavisini yürüttük ve başarıya ulaştık. Yürümeyi çok istedi. Zaten fizik tedavi ve rehabilitasyonda hastanın yürümeyi istemesi çok önemli. Bizim onula iletişime geçmemizden mutlu olduğunu söyledi. 'İyi ki sizler varsınız' dedi. Yürüyemeyecektim diye düşünmüş. Hastamız tedavi olmasaydı yatağa bağlı halde kalırdı.""

Uluer'e tedavi uygulayan uzman fizyoterapist Mukaddes Betül Reyhan da kendisiyle hastanede tanıştığını, hastasının zayıflayan kaslarını güçlendirip yürümesini sağlamak için tedavi programı uyguladığını anlattı.

Reyhan, hastasıyla arasında duygusal bir bağ oluştuğunu vurgulayarak, ""Hastam yürüdüğü için mutluyum. Çalışmalarımız devam ediyor. Kısa bir sürede eski günlerine döneceğini düşünüyorum."" dedi.

Hastane başhekimi Prof. Dr. Yekta Öncel ise Uluer'in hastaneye kucakta geldiğini artık rahat bir şekilde yürüdüğünü anlattı."
https://www.aa.com.tr/tr/saglik/yazin-artan-su-ve-gida-kaynakli-enfeksiyonlar-ishal-ve-kusma-vakalarini-tetikliyor/3293098,Yazın artan su ve gıda kaynaklı enfeksiyonlar ishal ve kusma vakalarını tetikliyor,"Uzmanlar, yaz aylarında sıcak havanın etkisiyle çoğalan bakteri ve virüslerin su ve gıda kaynaklı enfeksiyonları tetikleyerek ishal ve kusma vakalarını artırdığını belirtti.","Yaz aylarında sıcak havanın etkisiyle çoğalan bakteri ve virüslerin su ve gıda kaynaklı enfeksiyonları tetikleyerek ishal ve kusma vakalarını artırdığını belirten uzmanlar, ishalin yanına eğer kusma, kas ağrıları ve ateş eklenmiyorsa yoğurt gibi probiyotik içerikli yiyecekler tüketilerek ve bol su içilerek hastalığın atlatabileceğini belirtti.
AA muhabiri, yazın artan ishal ve kusma vakalarının nedenlerini, belirtilerini, tedavi yöntemlerini ve söz konusu hastalıklardan korunmak için alınması gereken tedbirleri uzmanlara sordu.
Türk Pediatri Kurumu Başkanı, Çocuk Sağlığı ve Hastalıkları Uzmanı Prof. Dr. Haluk Cezmi Çokuğraş, her yaz ishal vakalarında artış olmasının çok eskiden beri gözlemledikleri bir durum olduğunu söyledi.
İshal vakaların artışının birçok nedeni olduğuna işaret eden Çokuğraş, bunları şöyle sıraladı:
""Genellikle besin kaynaklı ishaller olur çünkü sıcakta besinler daha kolay bozulabilirler ya da içlerinde mikrop üreyebilir. Keza su kaynaklı ishaller olabilir. Suların temizliği tabii son derece önemli. Yazın insanlar daha fazla seyahat ederler, tatil yerlerine giderler, otobüsle ya da başka araçlarla bir yerden bir yere giderler. Dışarıda daha fazla yer, içerler. Bunların hepsi tabii bir bulaş kaynağı olabilir. Hatta turist ishali dediğimiz bir ishal çeşidi vardır, daha çok seyahat eden insanlarda görülür. Bunun dışında eğer temiz değilse denizlerden ya da havuzlardan mikrop bulaşması da çok kolay olabilir.""
İshalin hem erişkinlerde hem de çocuklarda görülebildiğini ancak çocukları daha fazla etkilediğini vurgulayan Çokuğraş, buna çoğu kez kusmanın da eşlik ettiğini, hatta bazen ateşin de eklendiğini kaydetti.
Prof. Dr. Çokuğraş, çocuklarda yeme isteğinin azalması, iştahın kesilmesi, halsizleşme gibi belirtilerin görülebileceğini aktararak, bu durumun genellikle birkaç gün sürdüğünü, bazen sürecin biraz daha uzayabildiğini dile getirdi.
Bu ishallerin çoğunlukla rota virüsü, adenovirüs ya da buna benzer virüs kökenli olduğuna dikkati çeken Çokuğraş, ""İshaller geçtikten sonra da yine de bir takım bağırsak problemleri bir süre devam edebiliyor. Çünkü bu ishaller bağırsaklarda bizim villus dediğimiz emici hücreleri zarara uğratıyor. Yani bağırsakların iç yüzeyi, mukozası bozulduğu için bunlar yenilenene kadar birtakım bağırsak şikayetleri bazen uzayarak da devam edebiliyor."" diye konuştu.
Çokuğraş, ishalin görülmesi durumunda öncelikle nedeninin tespit edilmesi gerektiğini belirterek, ""İshali olan bir çocukta ilk yapacağımız şey, çocuğun sıvı almasına gayret edeceğiz. Çünkü bir ishalin yol açabileceği en önemli sorun sıvı kaybetmesi, susuz kalmasıdır. Onun için mümkünse ağızdan sık sık (bu su da, tuzlu bir ayran da olabilir) bir sıvının alınmasında çok yarar var."" önerisinde bulundu.
İshale kusma da eşlik ettiğinde ağızdan sıvı almanın zorlaşabildiğini ifade eden Çokuğraş, şöyle devam etti:
""İshal ve kusmayla giden hastalarda çok fazla ilaç kullanmayı sevmiyoruz. İshali kesici ilaçları kullanmıyoruz. Çünkü bağırsaklarda oluşan o toksik materyalin bir an önce atılmasını istiyoruz ama bunu yaparken de çocuğu ağızdan sıvıyla desteklemeye çalışıyoruz. Bunların elektronik solüsyonları vardır. Çocuklara, onlardan ağızdan içirilebilir ama bazen çocuğun ishali ve kusması o kadar fazla olabilir ki ağızdan da bir şey alamaz. O zaman serum vermek, bir süre hastanede gözlemlemek gerekli olabilir. Çocukların susuz kalması, çok önemli bir risktir. Özellikle 1 yaşından küçük, 2-3-4-5 aylık bebekler susuzluk açısından riskli bebeklerdir. Bunlarda daha dikkatli olmak gerekir. Eğer çok fazla kusma söz konusu ise bu kusmaların nedeni gastroenterite bağlıysa belki kısa süreli ağızdan kusmayı giderici ilaçlar denenebilir ama kesinlikle ishal kesici ilaçları kullanmıyoruz. Diyete probiyotik eklenmesi çok faydalı olur. Bağırsakların daha hızlı düzelmesine, ishalin ya da daha sonraki bağırsak belirtilerinin giderilmesi, bağırsakların kendisini toparlaması açısından bir probiyotiğin verilmesi gerekir. İshallerde antibiyotik vermiyoruz. Bunun özel bazı durumları var, o zaman veriyoruz. Mesela tifo olduğunda ya da buna benzer bir bakteri enfeksiyonu olduğunda kullanıyoruz.""
Biruni Üniversitesi İç Hastalıkları Uzmanı Doç. Dr. Alihan Oral, kirli suyla yıkanan sebze meyve gibi gıdaların tüketilmesi, temiz olmayan havuzlara girilmesi gibi hijyen şartlarının sağlanmadığı durumlarda ishalin görülebildiğini kaydetti.
İshalin kendini sınırlayan bir hastalık olduğunu ve genellikle 1-2 gün içinde durduğunu aktaran Oral, bazen buna ateş, bulantı, kusma eklendiğinde ya da sıvı ve ilaç tedavisinden fayda sağlanamadığı durumlarda daha ciddi vakalarla karşılaşabildiklerinin altını çizdi.
Doç. Dr. Oral, ishalin her yaş grubunda görüldüğünü ancak çocukların daha fazla etkilendiğine dikkati çekerek, ""Bunlar genelde viral hastalıklar. Etkenler virüsler oluyor. Çocukları daha fazla etkilemesinin sebebi, çocuklar bol bol sıvı içemedikleri için ya da ihtiyaçları olduğunda dile getiremedikleri zamanlar olduğu için dehidratasyon dediğimiz sıvı kaybı fazla olacağı için çocuklar daha çok önem kazanıyor. Genellikle serum ihtiyacı olabiliyor, sıvı desteği sağlamak gerekiyor."" diye konuştu.
Bu yaz önceki yaz aylarıyla benzer oranda ishal şikayetiyle gelen hastalar olduğunu dile getiren Oral, ""Hastalığa yakalananlar, sadece basit bir ishalse çok fazla önemsemiyoruz ama ishalin yanında ateş, yaygın kas ağrısı varsa, ishal sayısı çok fazlaysa, sıvı kaybı nedeniyle tansiyon düşüklüğü yaşıyorsa mutlaka bir hekime başvurmalı. Hekim durumunu değerlendirecektir. Genelde viral olduğu için aslında antibiyotiksiz de geçebiliyor. Hastalar ishali yavaşlatan, semptomatik dediğimiz bulantıyı azaltan ilaçlarla bol sıvıyla birkaç gün içerisinde toparlayabiliyor ama 3, 4, 5 günün üzerine çıktıysa mutlaka bir hekime görünmesi gerekiyor. "" tavsiyelerinde bulundu.
İshale yakalanmamak için hijyene dikkat edilmesi gerektiğinin altını çizen Oral, şunları kaydetti:
""Meyve sebzeler iyice yıkanmalı. Dışardan ya da emin olunmayan yerlerden yiyecek alıp yenmemeli. Su önemli, kaynağını bilmediğimiz suyu içmemeliyiz. Hazır sular veya evde kaynatılmış su içmek en mantıklısı. Eğer hazır su kullanmıyorsa arıtma suyu kullanmasında fayda var. Tuvalet önemli. Özellikle toplu yerlerde kullanılan tuvaletten bulaş fazla oluyor. Orada da hijyenin sağlanması yeterli olur aslında. İçilen su eğer hijyenikse, kişi hijyenine dikkat ediyorsa, meyve sebzesini iyi yıkıyorsa, yiyecekleri güvenli bir yerden alıyorsa çok da beklediğimiz bir hastalık değil.""
Doç. Dr. Oral, ishal vakalarında her yaz olduğu gibi beklenen oranda artış yaşandığını kaydederek, ""İshalin yanına eğer kusma, kas ağrıları, ateş eklenmiyorsa aslında hekime de gitmeye gerek yok. Bu durumlarda probiyotik dediğimiz yoğurt, kefir gibi yiyeceklerin tüketilmesi ve bol su içilerek bu durum atlatılabilir."" ifadelerini kullandı."
https://www.aa.com.tr/tr/ekonomi/tum-zamanlarin-en-yuksek-temmuz-ayi-ihracat-degerine-ulasildi/3293066,Tüm zamanların en yüksek temmuz ayı ihracat değerine ulaşıldı,"Temmuzda ihracat 2023'ün aynı ayına göre, yüzde 13,8 artışla 22 milyar 512 milyon dolara ulaşarak tüm zamanların en yüksek temmuz ihracatı olarak kayıtlara geçti. Yıllıklandırılmış ihracat da temmuzda 261,5 milyar dolarla yine rekor kırdı.","Ticaret Bakanı Ömer Bolat, Kayseri Ticaret Odası Konferans Salonu'nda düzenlenen Temmuz 2024 Dış Ticaret Rakamları toplantısında, sürdürülebilir ve dengeli bir dış ticaretin tesisinin ekonomi politikasının önemli bir ayağını teşkil ettiğini, dış ticaret açığındaki düşüşün, makroekonomik istikrara ve ekonomik büyümeye pozitif katkı verdiğinin altını çizdi.
Temmuz ayı ihracatının 22 milyar 512 milyon dolara ulaştığını açıklayan Bolat, ""İftiharla ifade etmek istiyorum ki tarihin en yüksek temmuz ayı ihracat rekorunu kırdık. Yüzde 13,8'lik aylık artış sağladık, geçen yılın temmuzuna kıyasla. Geçen yıl 19 milyar 800 milyon dolardı. Böylece bir ayda 2,7 milyar dolar artış sağladık. Yüzde 13,8'e denk gelmektedir. İhracatçılarımıza yürekten teşekkür ediyor, tebriklerimizi sunuyoruz."" diye konuştu.

Yıllıklandırılmış ihracat rakamını da açıklayan Bolat, şunları kaydetti:
""Çok önemli bir rekor haberi daha, yıllıklandırılmış yani son 12 ayın ihracat toplamı 261,5 milyar dolar. En son aralık ayında 255,4 milyar dolarla cumhuriyet tarihinin rekorunu kırmıştık. Mayıs ayında 260,1 milyar dolara ulaşmıştık. Geçen ay 9 günlük uzun bayram tatili ve takvim etkisi nedeniyle ihracatımızda ve ithalatımızda az da olsa gerileme oldu, normaldi ama temmuz ayında o farkı kapattık ve artıya geçtik. Tam 261,5 milyar dolara ulaştık. Bu şu demek, son bir yılda toplam mal ihracatımız yüzde 3,4 oranında artmıştır. Son bir yılda 8,7 milyar dolar bir net artış sağlanmıştır. Hedefimiz OVP yıl sonu 267 milyar dolar mal ihracatı, 110 milyar dolar hizmet ihracatı hedefimiz doğrultusunda ilerliyoruz. Kaldı 5 ay, ağustostan aralığa. Hesaplarımıza göre uluslararası konjonktürde yeni gerilimler, bir savaş durumu ya da başka bir coğrafyanın Türkiye için önemli pazar imkanlarının olduğu yerlerde aksilikler olmazsa kumbara gibi biriktire biriktire inşallah 267 milyar dolar hedefimize sadığız. Aralık ayında bu tabloyu göreceğiz. Bakan yardımcılarımla şöyle bir hesap yaptık. Her ay aşağı yukarı 750 milyon dolar, 1 milyar dolar arasında geçen yılın rakamlarının üzerine ekleyebilirsek bu hedefi de gerçekleştirmek zor olmayacak. Kolay değil, ihracatçılarımızla birlikte bu mücadeleyi sergileyeceğiz. Avrupa Birliği'nde ve ABD'de, İngiltere'de faiz indirimlerinin eylül ayından itibaren hızlanması bekleniyor. Onlardaki canlanma süreciyle beraber bizim için de ihracat imkanları artacaktır."" 
Bakan Bolat, 2024 yılında ekonominin Orta Vadeli Program (OVP) hedefleri doğrultusunda olumlu sonuçlar kaydetmeye devam ettiğini, bu yıl ilk çeyrekteki yüzde 5,7'lik ekonomik büyüme oranının 1,6 puanlık bölümünün dış ticaretin, ihracatın katkısından geldiğini belirtti.

Kendilerine yol arkadaşlığı yapan Türkiye İhracatçılar Meclisine (TİM) ve sayıları 140 bine ulaşan ihracatçılar ailesine şükranlarını sunan Bolat, ""Dünya ekonomisinde biraz şöyle büyüme ve ekonomideki gelişme işaretleri artmaya başlasa ihracatta çok daha iyi rakamlara da ulaşacağımızdan eminiz. Ülkemizin 2003 yılından bu yana kaydettiği gelişme, büyüme oranları ki yıllık ortalama yüzde 5,4, geçen yıl yüzde 4,5 ile kapadık. Bu 4,5, Avrupa Birliği içinde birinci sırada, G-20 içerisinde ikinci sırada olmamızı sağlamıştı. Türkiye'miz artık 1 trilyon dolardan fazla milli geliri olan ülkeler ligine yükseldi. Geçen yılı 1 trilyon 118 milyar dolar milli gelirle kapadık. Kişi başına milli gelirimiz 13 bin 110 dolara yükseldi. 14 bin-15 bin dolarlara ulaşmak hayal değil, inşallah birkaç yıl içinde onu da başaracağız."" diye konuştu.
Bu yıl da ilk çeyrek büyümesinden sonra 1 trilyon 158 milyar dolarlık milli gelire ulaşıldığına dikkati çeken Bolat, küresel mal ihracatından alınan payın yüzde 1,08'e ulaştığını, 21 yıl önce bu rakamın yüzde 0,49 olduğunu, küresel hizmet ihracatından alınan payın da 21 yıl önce yüzde 0,89 iken geçen yıl yüzde 1,29 ulaştığını, çizginin daima yükseldiğini vurguladı.
Bakan Bolat, ithalatta azalma trendinin devam ettiğine değinerek, ""Temmuz ayı ithalatımız yüzde 7,9. Yani yüzde 8'lik bir gerilemeyi başardık. Burada ülke için gerekli olan, zorunlu olan ithalat zaten yapılıyor. Biz burada özellikle Türkiye'yi adeta pazar gibi görüp Türkiye'nin sanayilerini zor duruma sokabilecek ve yasa dışı yollarla yapılmak istenen ithalata karşı ciddi bir mücadele veriyoruz. Bu çabalarımızın sonunda da aylık ithalatımızda yüzde 8'lik bir küçülme oldu. Yani 2,6 milyar dolar tasarruf ettik ve 30 milyar doların altında kalması sağlandı, 29,7 milyar dolar. Sonuçta dış ticaret açığı temmuz ayında yüzde 42 azaldı ve 7,2 milyar dolara geriledi. Geçen yıl temmuzda, 12,5 milyar dolardı. Bu sene 7,2 milyar dolara geriledi. Böylece aşağı yukarı 5,3 milyar dolar bir döviz rezervi elde edilmiş oldu, tasarruf edilmiş oldu."" değerlendirmesinde bulundu.
İhracatın ithalatı karşılama oranının da çok çarpıcı olduğunu aktaran Bolat, şöyle devam etti:
""Geçen yıl temmuzda yüzde 61 iken bu yıl temmuzda 14,5 puan artışla yüzde 75,7'ye yükseldi Bu da önemli bir olumlu gelişmedir. Bunlar aylıklar itibarıyla ihracatımızdaki gelişmeler. Bu yıl haziran ayında ve mart ayında aylık gerilememiz oldu. Nisan ayında başa baştık. Onun dışında ocak, şubat, mayıs ve temmuz aylarında dört ay geçen yılın epey üzerinde ihracat artışları sağlamış olduk. 7 aylık rakam çok önemli. Aylık rakamlara baktığımızda bu yılın ilk 7 ayında ihracatımızda 148,8 milyar dolara ulaştık. Geçen yılın ilk 7 ayındaki rakam 142,9'du. Bu da şu anlama geliyor, ilk 7 ayda yüzde 4,1'lik bir artış sağlamış olduk. İthalata baktığımızda önemli bir tasarrufumuz var. İlk 7 ayda yüzde 8,4 bir gerileme başarıldı, 198,6 milyar dolara geriledi, ilk 7 aylık ithalatımız. Bu yıl ilk 7 ay toplam ihracatımızda yüzde 4,1 artışla 148,8 milyar dolara yükseldik. İlk 7 ayda ithalatımızda yüzde 8,4'lük azalışla 198,6 milyar dolara gerilemiş olduk. Yani ilk 7 ayda ithalatımız net 18 milyar dolar azalmış oldu. ""
İlk yedi aydaki dış ticaret açığına değinen Bolat, ""İlk 7 ayda, yüzde 32,5 azalışla yaklaşık 50 milyar dolar, yani 49,8 milyar dolar, kabaca 50 milyar dolarlık bir dış ticaret açığına gerilemiş olduk. Geçen yıl ilk 7 aydaki açık 74 milyar dolardı yani 24 milyar dolar dış ticaret açığımız azalmış oldu."" dedi.
Bakan Ömer Bolat, bunun döviz rezervlerinin artması anlamına geldiğini dile getirerek, ""Sağlıklı döviz rezervleri ve döviz biriktirmeye başladık. Daha fazla ihracatta istihdamı arttırdık. İthalattaki azalışta yerli, milli üreten sanayilerin daha çok üretmesini hem iç pazar için hem dış pazar için üretimlerinin artmasını, istihdamlarının artmasını sağlamış olduk. Böylece Türkiye toplamda 33 milyon kişilik bir istihdam rakamına ulaştı mayıs ayı itibarıyla ve işsizlik oranı da yüzde 8,4'e geriledi son on iki yılın en düşük rakamları. İhracatın ithalatı karşılama oranında ilk 7 aydaki tabloyu da size söyleyeyim, yüzde 74,9. Geçen yıl bu rakam yüzde 65,9'muş. Yani yüzde 66'dan yüzde 75'e yükselmiş olduk mal ticaretinde."" ifadelerini kullandı.
Yıllıklara baktıklarında, 2023 yılı temmuz ayında 252,840 milyar dolar ihracatta olduklarını anımsatan Bolat, sözlerini şöyle sürdürdü:
""Şimdi 261,5 milyar dolar yıllığa yükseldik. Aşağı yukarı 8,6 milyar dolar net artış sağlamış olduk. İthalatımıza bakarsanız bir yılda 30 milyar dolar gerilemiş oldu, temmuzdan temmuzda. Başka bir rakam söyleyeceğim size, toplam dış ticaret hacmimiz 605 milyar dolar. İhracatın ithalatı karşılama oranı da son bir yılda yüzde 76. Şimdi hedef 261,5 milyar dolardan 267 milyar dolara uzanan yolu başarabilmek. Şu anda son bir yıllık ithalatımız 343,8 milyar dolar. Bu rakamı 340 ile 350 milyar dolar arasında tutmaya gayret edeceğiz. Böylece dış ticaret açığımız azalmakta. Temmuzdan temmuza son bir yılda tam 39 milyar dolar dış ticaret açığımız azalmıştı. Bunu müjdeleyebiliriz size ve burada ithalatı karşılama oranı yüzde 76'ya yükselmiştir. Bu da çok güzel.""
Bakan Bolat, hizmet ihracatında da iyi gittiklerini belirtti.
Son on iki ay dış ticaret açıklarının 82,3 milyar dolar olduğunu anlatan Bolat, şunları söyledi:
""Mayısta kaçtı biliyor musunuz, bir yıl önce 122,2 milyar dolardı. Bakın on dört ayda tam 40 milyar dolar dış ticaret açığımızı azaltmayı başardık ülke olarak. Bu gerçekten önemli bir başarıdır. Burada hem ihracatın arttırılması çabaları hem ithalat noktasında aldığımız tedbirler, etkili ticaret politikası tedbirleri hem de uygulanan ekonomik programın iç tüketimde dengelemeyi hedeflerken ihracata yönelik büyümeyi teşvik etmesi hep birlikte Cumhurbaşkanımızın liderliğinde ekonomi yönetimi ve ekonomi programının canla başla çalışılmasıyla ortaya çıkan güzel bir sonuç. Dış ticarette işler hamdolsun iyi gidiyor. Göstergeler olumlu rakamlar gösteriyor. Bu da ülkemizin döviz dengesi, döviz yeterliliği gibi gelişmelerde başarı göstermesini sağlıyor. Bu da fiyat dengelemesine katkı veriyor.""
İlk beş ayda yüzde 10 artışla hizmetler ihracatının yaklaşık 36,8 milyar dolara ulaştığına dikkati çeken Bakan Bolat, bakanlık olarak tahminlerinin temmuz ayı itibarıyla ilk yedi ayda hizmetler ihracatında yüzde 9'luk artışla 59 milyar dolara ulaşmasını düşündüklerini dile getirdi.
Bunun da olsa olsa 100, 200 milyon dolar artı eksi oynayabileceğini belirten Bolat, ""Ama mevcut turizm verileri diğer sektörlerin verileriyle çıkardığımız sonuç bu. Yüzde 9, temmuz ayı itibarıyla hizmetler ihracatımızda da artış oluyor. Hizmetler ihracatımızda yıllıklandırılmış olarak 106,5 milyar dolara temmuz itibarıyla ulaşabiliyoruz. Geçen yılın ne kadarla bitirmiştik? 101,2 milyar dolar ihracatla bitirmiştik. Bunun yaklaşık 56 milyar doları turizmdi, 35 milyar doları taşımacılıktı, kara, hava, deniz, demir taşımacılığı. Sağlık turizmi yaklaşık 3 milyar dolardı. Güzel olan şu hizmetler ticaretinde geçen yıl 101 milyar dolar ihracata karşılık 52,5 milyar dolar fazla vermiştir. Yani ithalatla, ihracat arasında yarı yarıya fark vardı. Hedefimiz yıl sonunda 110 milyar dolara ulaşmak."" dedi.
Cari işlemlere de değinen Bolat, resmi rakamların Merkez Bankası tarafından açıklandığını ve en son mayıs verisinin açıklandığını anımsattı.
Mayıs 2023'te 57,2 milyar dolar olan cari işlemler açığını mayıs 2024'te 25,2 milyar dolara düşürdüklerini hatırlatan Ticaret Bakanı Ömer Bolat, sözlerini şöyle sürdürdü:
""Haziran ayında 25 ile 26 milyar dolar arasında bir dengeleme olabilir ama temmuz ayı cari işlemler rakamı 10, 11 Eylül'de açıklandığında bizim Ticaret Bakanlığı olarak tahminimiz 2024 Temmuz rakamlarına göre yıllıklandırılmış cari işlemler açığımız 20 milyar dolar, belki biraz daha aşağısına inşallah düşecektir. Bu da Türkiye ekonomisi için çok önemlidir. Milli gelirin yüzde 2'si civarı veya altına gerilemiş olacak. Ağustos ayından da ümitliyiz, bu anlamda hem dış ticaret açığı ve cari açığın azalması hem ihracat artışı anlamında sonbahar ihracatın genelde hızlandığı bir dönemdir. Ekonomilerin, şartların hızlanmaya başladığı bir dönemdir. Bu açıdan bu güzel müjdeyi de sizlerle paylaşmak istiyorum.""
Öte yandan Bakan Bolat, toplantı öncesi Kayseri Valiliğini ziyaret ederek, Vali Gökmen Çiçek ile bir araya geldi. Ziyaret, basına kapalı gerçekleştirildi.


"
https://www.aa.com.tr/tr/dunya/mitin-yonettigi-takas-operasyonunda-serbest-birakilan-3-amerikali-ulkelerine-dondu/3293038,MİT'in yönettiği takas operasyonunda serbest bırakılan 3 Amerikalı ülkelerine döndü,"Milli İstihbarat Teşkilatının (MİT) yönettiği takas operasyonu sonucu serbest bırakılan 3 Amerikalı, ülkeleri ABD'ye döndü.","Wall Street Journal muhabiri Evan Gershkovich ile gazeteci Alsu Kurmasheva ve Amerikalı eski deniz piyadesi Paul Whelan, Ankara'daki takas operasyonu sonucu Amerikalı yetkililere teslim edildi.
ABD'ye götürülen 3 Amerikalı, indikleri Maryland'deki hava üssünde alkışlarla karşılandı.

Karşılayanların arasında ailelerin yanı sıra ABD Başkanı Joe Biden ve Başkan Yardımcısı Kamala Harris'in de olduğu çok sayıda yetkili yer aldı.

Dönüşlerinden önce basına konuşan Biden, salıverilmelerini memnuniyetle karşıladı ve ""Acımasız çileleri sona erdi."" ifadesini kullandı.

Başta Almanya ve Slovenya olmak üzere ABD'nin müttefiklerinin oynadığı rolü öven Biden, 3 Amerikalının serbest bırakılmasını ""diplomasi başarısı"" olarak nitelendirdi.

Biden, takas operasyonuna dair, ""Bunun gibi anlaşmalar zor kararları da beraberinde getirir. Benim için Amerikalıları yurt içinde ve dışında korumaktan daha önemli bir şey yok."" değerlendirmesinde bulundu.
Serbest bırakılan 3 Amerikalının sağlık kontrolünden geçirilmek üzere Teksas'taki Brooke Ordu Tıp Merkezine nakledileceği belirtiliyor.

MİT, dün ABD, Almanya, Polonya, Slovenya, Norveç, Rusya ve Belarus cezaevlerinde bulunan 26 kişinin karşılıklı değişimini içeren son dönemin en geniş kapsamlı takas operasyonuna imza atmıştı.
Operasyonda takas edilenlerin arasında The Wall Street Journal muhabiri Evan Gerşkoviç, Amerikalı eski deniz piyadesi Paul Whelan, Almanya vatandaşı paralı asker Rico Krieger, Rus muhalif İlya Yaşin, Rusya Federal Güvenlik Servisi Subayı Vadim Krasikov öne çıkıyor. 
"
https://www.aa.com.tr/tr/saglik/saglik-bakanligindan-dunya-emzirme-haftasina-iliskin-aciklama/3293033,"Sağlık Bakanlığından ""Dünya Emzirme Haftası""na ilişkin açıklama","Sağlık Bakanlığı, anne sütünün bebeğin bağışıklık sistemini güçlendirdiğine, ileri yaşlarda ortaya çıkabilecek hastalıkların riskini azalttığına dikkat çekti.","Bakanlıktan, ""Dünya Emzirme Haftası"" dolayısıyla yapılan yazılı açıklamaya göre, hayatlarının ilk 6 ayında sadece anne sütüyle beslenen bebeklerin oranını artırma çalışmaları, ""Anne Sütünün Teşviki ve Bebek Dostu Sağlık Kuruluşları Programı"" kapsamında yürütülüyor.
Programa göre bebeklerin doğumdan hemen sonra emzirmeye başlatılması, ilk 6 ay sadece anne sütü verilmesi, 6'ncı aydan sonra uygun besinlerle beraber emzirmenin 2 ve üstü yaşa kadar devam ettirilmesi ve böylece tüm bebeklerin yaşama sağlıklı başlaması amaçlanıyor.
Sağlık Bakanlığınca emzirmenin korunması ve desteklenmesi amacıyla ""Başarılı Emzirmenin 10 Adımı"" stratejisi de oluşturuldu. Bu strateji kapsamında annelerin emzirme konusunda bilinçlendirilmesi hedefleniyor.
Annelerin bebekleriyle bir arada tutulmasının önemi, doğru emzirme tekniği, anne sütünün korunması ve saklanması, emzik ve biberon kullanımının zararları gibi birçok konuda hem sağlık personelini hem de anneyi ve aileyi bilgilendirmek amacıyla hazırlanan adımlar, bakanlığa ait tüm sağlık tesislerinde yer alıyor.
Doğum hizmeti veren hastanelerde, gebeliklerinden itibaren anne adaylarını anne sütü ve emzirme konusunda bilgilendiren, doğumdan hemen sonra annelerin bebeklerini emzirmesini sağlayan, güncel bilgilerle eğitilmiş sağlık personeli eliyle anneleri bebeklerini emzirmeleri konusunda destekleyen hastanelere de bakanlıkça ""Bebek Dostu Hastane"" unvanı veriliyor.
Açıklamada, anne sütü ve emzirmenin önemine ilişkin bilgilere de yer verildi.
Her annenin sütünün kendi bebeği için en uygun bileşimde ve yeterli miktarda olduğu belirtilerek, anne sütünün her zaman hazır, temiz ve uygun ısıda olduğu vurgulandı.
Anne sütünün bebeğin ilk 6 ay ihtiyacı olan tüm besin ögelerini yüzde 100 karşıladığı, sindiriminin kolay olduğu, bebeğin bağışıklık sistemini güçlendirdiği aktarılarak, anne sütünün ileri yaşlarda ortaya çıkabilecek hastalıkların riskini de azalttığına dikkat çekildi.
Anne sütü ile beslenmenin ileride obeziteye karşı koruduğu vurgulanan açıklamada, şunlar kaydedildi:
""Anne sütü alan bebeklerde karın ağrısı, gaz, pişik, kabızlık daha az görülür. Bebeğin zihinsel ve duygusal zekasının gelişimini olumlu yönde etkiler. Anne ve bebek arasındaki duygusal bağı güçlendirir. Anne sütünün içerdiği maddeler bebeği rahatlatır, gevşetir, bebeğin daha çabuk uykuya dalmasını sağlar, ağrısı varsa azaltır. Bebeğin doğuştan gelen doğal emme refleksini kullanmaya başlayarak beslendiğini keşfetmesi ve annesinin kollarında olduğunu hissetmesi bebekte güven duygusunu oluşturmaktadır. Bu durum bebeğin psikolojik durumunu direkt etkileyerek öz güvenini geliştirmektedir. Anne için de emzirme döneminde salgılanan hormonlar sayesinde depresyon riski azalır."""
https://www.aa.com.tr/tr/gundem/israilin-gazzeye-gece-boyu-surdurdugu-saldirilarinda-olenler-ve-yaralananlar-oldu/3293026,İsrail'in Gazze'ye gece boyu sürdürdüğü saldırılarında ölenler ve yaralananlar oldu,İsrail'in Gazze Şeridi'nin çeşitli bölgelerine gece boyu düzenlediği saldırılarda çok sayıda Filistinli öldü ve yaralandı.,"Filistin resmi ajansı WAFA'ya göre, İsrail savaş uçakları, Gazze kentinin güneyinde 8. Cadde ile Sabra Mahallesi çevresini bombaladı. Kentteki Ebu Iyde Kavşağı civarının bombalanması nedeniyle tarım arazisinde yangın çıktı.
Gazze Şeridi'nin orta kesimlerindeki Nusayrat Mülteci Kampı'ndaki ""Ard el-Mufti"" bölgesinde İsrail ordusu ""Saad"" ailesine ait evi hedef aldı.
Gazze Şeridi'nin güneyindeki Han Yunus kentinde, İsrail ordusunun ""el-Ağa"" ailesine ait evi bombalaması sonucu Filistinli bir kadın öldü, çok sayıda kişi yaralandı.
Han Yunus'un doğusundaki Maan bölgesinde, İsrail savaş uçakları ""Ebu Cezer"" ailesine ait evi hedef alması sonucu 7 Filistinli yaralandı.
İsrail ordusuna ait topçu birlikleri, Gazze'nin kuzeyi ile Nusayrat Kampı'nın kuzey kesimlerinin yanı sıra Gazze'nin güneyindeki Refah'ın batısı ile Han Yunus'un doğusundaki Absan el-Kebira'yı hedef aldı.
İsrail ordusunun, Gazze kentinde ""Ebu Haşim"" ailesine ait evi hedef alması sonucu 4 Filistinlinin öldüğü, 12 kişinin yaralandığı açıklanmıştı.
Gazze'nin Zeytun Mahallesinde İsrail ordusunun ""es-Sevafiri"" ailesine ait evi hedef alması sonucu bir kız çocuğu hayatını kaybetmiş, 4'ü de yaralanmıştı.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 314’ü çocuk, 10 bin 980’i kadın olmak üzere 39 bin 480 Filistinli öldü, 91 bin 128 kişi yaralandı.
Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor.
İsrail ordusunun Gazze Şeridi'ne düzenlediği hava saldırısında 4 Filistinli hayatını kaybetti.
Gazze'deki Sivil Savunma Birimi Sözcüsü Mahmud Basal, AA muhabirine yaptığı açıklamada, İsrail ordusunun Gazze kentindeki Tel el-Hava Mahallesi'nde bir grup Filistinliyi hedef alması sonucu 3 kişinin hayatını kaybettiğini belitti.
Basal, Gazze kentinin batısındaki Emel Oteli arkasında bir grup sivilin hedef alındığı bombalı saldırıda da 1 kişinin öldüğünü, çok sayıda kişinin yaralandığını kaydetti.
Görgü tanıklarından alınan bilgiye göre, İsrail ordusu Gazze Şeridi'nin orta kesimindeki Bureyc Mülteci Kampı'nın kuzeyinde onlarca binayı patlayıcılarla havaya uçurdu.
Gazze'deki Filistin Sağlık Bakanlığı, dün yaptığı açıklamada, İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 314’ü çocuk, 10 bin 980’i kadın olmak üzere 39 bin 480 Filistinlinin öldüğünü, 91 bin 128 Filistinlinin yaralandığını duyurmuştu.
Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor.
"
https://www.aa.com.tr/tr/saglik/bacagindan-alinan-toplardamarin-bagirsak-atardamarina-baglanmasiyla-hayata-dondu/3293004,Bacağından alınan toplardamarın bağırsak atardamarına bağlanmasıyla hayata döndü,"Medipol Mega Üniversite Hastanesinde, kalbinde ""patlamaya yakın"" balon olduğu tespit edilen 64 yaşındaki Sait Karaaslan, bacağından alınan toplardamarın baypasla bağırsak atardamarına bağlanması sayesinde yaşama tutundu.","Karaaslan'ın tedavisini gerçekleştiren hastanenin Kalp ve Damar Cerrahisi Uzmanı Prof. Dr. Korhan Erkanlı, AA muhabirine yaptığı açıklamada, hastasının ramazanda başlayan iştahsızlığının giderek arttığını ve 62 kilo olmasına rağmen bunun yüzde 20'sinden fazlasını kaybettiğini söyledi.
Durumundan dolayı birçok doktora giden Karaaslan'ın rahatsızlığına çözüm bulunamayınca hastanelerine yönlendirildiğini anlatan Erkanlı, şunları kaydetti:
""Burada yaptığımız anjiyografik tetkiklerde hem bağırsağa giden damarda hem de böbreğe giden damarda ciddi bir tıkanıklık tespit ettik. 'Bu kadar yaygın tıkanıklık olmasının sebebi altta bir şey olmasın?' diyerek araştırmalarımıza devam ederken, kalpte çok ciddi, yaklaşık 6 santimlik bir balonlaşma tespit ettik. Bunun içi pıhtıyla doluydu. O pıhtıların bağırsak sistemine ve böbrek sistemine attığını fark ettik. Daha sonrasında yapılan tetkiklerde de oradaki duvarın çok inceldiği gözümüze çarptı.""

Prof. Dr. Erkanlı, ilk olarak acil kalp ameliyatı yapmaya karar verdikleri Karaaslan'ı hastaneye yatırdıklarını, operasyon öncesinde ise ciddi kilo kaybından dolayı bozulan vücut direncini kendisine yeniden kazandırdıkları bir hazırlık süreci geçirdiklerini belirtti.
Hazırlık sürecinin ardından 4 saat süren ameliyatla kalpteki balonlaşmayı tamir edip, baypas da yaparak hastanın tıkalı damarlarını açtıklarını aktaran Erkanlı, daha sonra yoğun bakıma alınan Karaaslan'ın normal serviste de takip edilerek damar yoluyla beslenmesinin sağlandığını ifade etti.
Hastanın yaraları biraz iyileştiğinde karın ameliyatını gerçekleştirdiklerini dile getiren Erkanlı, bacaktan aldıkları damarla karın içindeki aorttan bağırsak damarına baypas yaparak bağırsakları çalışır hale getirdiklerini söyledi.
Prof. Dr. Erkanlı, operasyon için bacaktan çok uzun bir damar almak zorunda kaldıklarına dikkati çekerek, ""Yaklaşık 45 santimlik bir damar gereksinimi oldu. Karın içindeki damardan bağırsak damarının içine özel bir yol yaparak baypas yaptık. Bu çok nadir yapılan bir ameliyattır. Ama asıl nadir olan, kalpteki balonlaşmanın bağırsak damarına atıp hastanın hayatını tehdit edecek hale getirmesidir."" diye konuştu.

Bu durumun fark edilmemesi halinde Sait Karaaslan'ın karşılaşabileceği riskleri anlatan Erkanlı, ""Hastamız zaten su dahi içemiyordu ameliyattan önce. Beklenen yaşam süresi 1 aydan azdı. O kadar ciddi bir durumda geldi."" değerlendirmesini yaptı.
Erkanlı, ameliyattan yaklaşık 3-4 gün sonra hastanın su içmesinde ve katı gıda yemesinde hiçbir mahzur kalmadığını görmeleri üzerine, kendisini şifayla taburcu ettiklerini kaydetti.
Hastalık öyküsünü aktaran Sait Karaaslan da 64 yaşına kadar hiçbir rahatsızlığı olmadığını, genetik olarak da anne ve baba tarafından gelen bir hastalığı bulunmadığını, bu nedenle çok sağlıklı bir hayat sürdüğünü ifade etti.
Ancak ramazanın ortalarında ciddi bir iştahsızlık yaşamaya başladığını belirten Karaaslan, ""Yediğim bir lokma, içtiğim bir yudum su midemde çakılı kalıyor, çıkmıyordu. Çok ciddi sancılar veriyordu. Ölümü istiyordum, 'Ya Rabb'i emanetini al.' diyordum, o derece saatlerce sürüyordu. Sonra ilaçlarla boşaltınca rahatlıyordum. Ama bu arada ciddi kilo kaybına uğradım."" dedi.
Karaaslan, şikayetleri nedeniyle iç hastalıkları uzmanına başvurduğunu ve durumun hazımsızlık, kabızlık gibi algılandığını aktararak, sözlerini şöyle sürdürdü:
""Bu arada ultrasonda prostatımın olağandan daha büyük olduğu ortaya çıktı. 'Acil üroloğa gitmeniz uygun olur.' dediler, gittim. O arada hematoloji, kan değerlerindeki farklılık dolayısıyla beni Korhan hocama yönlendirdi. Korhan hocam beni hayata döndürdü. Ameliyata girecek, ayağa kalkacak mecalim yoktu uzun süredir yiyip içmediğim için. Hocam tabiri caizse bir çocuk bir bebek gibi beni besledi. Ameliyattan önce de 3-4 gün yoğun bakıma alarak ameliyata hazır hale getirdi. Üst üste iki ameliyatla beni hayata bağladı.""
Normalde yürüyüş yapan, sigara alkol gibi kötü alışkanlıkları olmayan, iyi bir kahvaltıyla güne başlayan, meyve ve sebze tüketen, hazımsızlıkla ilgili de hiçbir problem yaşamayan biri olduğunu dile getiren Karaaslan, bundan dolayı rahatsızlığını ilk öğrendiğinde şaşırdığını söyledi.
Rahatsızlığının ""stresten"" kaynaklandığının düşünüldüğünü belirten Karaaslan, şunları kaydetti:
""Çok stres sahibi de değilim doğrusu. İş yerimde çok mutlu bir ortamım var. İnsanlara faydalı olmaya çalışırım. İstanbul 8'inci noteriyim. Yalnız şöyle bir durum var. Geçen yıl 7 Ağustos'ta eşimi kaybetmiştim. Onun verdiği bir stres ciddi manada olabilir. Çünkü 40 yıllık hayatı paylaşmıştık, birbirimizi asla, hiçbir zaman üzmemiştik. Onun dışında çok stresli biri de değilim doğrusu. Ama işte oluyor zaman zaman, mesela Gazze çok etkiliyor beni veya insanların noterliklerde karşılaştıkları problemler çok etkiliyor. Belki o tür bir stres yaşamış olabilirim. Tek bir şey değil de belki bir birikim söz konusudur.""
Sait Karaaslan, şu anda sağlık durumunun ""muhteşem"" olduğunu, rahatlıkla yemek yiyip, sıvı şeyler tüketebildiğini sözlerine ekledi."
https://www.aa.com.tr/tr/gundem/turkiye-ve-dunya-gundemi/3292982,Türkiye ve dünya gündemi,"Türkiye ve dünya gündemi, lider programları, etkinlikler ile bir bakışta bugünün gündemi.","1- Cumhurbaşkanı Yardımcısı Cevdet Yılmaz, TBMM Başkanı Numan Kurtulmuş ile Dışişleri Bakanı Hakan Fidan, Hamas Siyasi Büro Başkanı İsmail Heniyye için Katar’ın başkenti Doha’da düzenlenecek cenaze törenine katılacak.
(Doha) (Fotoğraflı-Görüntülü)
2- CHP Genel Başkanı Özgür Özel, partisinin İl Başkanlığını, Altınordu Belediyesini ve fındık bahçesini ziyaret edecek, Atatürk Meydanı'nda ""fındık mitingi"" düzenleyecek, Giresun'da ziyaretlerde bulunacak.
(Ordu/Giresun/10.00-18.30) (Fotoğraflı-Görüntülü)

YASAMA YÜRÜTME SİYASET
1- Sağlık Bakanı Kemal Memişoğlu, Bayburt ve Gümüşhane valiliklerini ziyaret edecek.
(Bayburt/Gümüşhane/09.00/13.30) (Fotoğraflı-Görüntülü)

EKONOMİ FİNANS
1- Tarım ve Orman Bakanı İbrahim Yumaklı, Tarım Kredi Süt Ürünleri AŞ'yi, Valiliği, Tarım ve Orman İl Müdürlüğünü, Gıda Kontrol Laboratuvarını, AK Parti İl Başkanlığını ziyaret edecek ve sektör temsilcileri ile toplantı yapacak. Yumaklı, Su Ürünleri Alabalık Paketleme Tesislerine ziyaret gerçekleştirecek.
(Denizli/10.30-19.00) (Fotoğraflı-Görüntülü)
2- Ticaret Bakanı Ömer Bolat, düzenleyeceği basın toplantısında temmuz ayı dış ticaret rakamlarını açıklayacak.
(Kayseri/10.00) (Fotoğraflı-Görüntülü)
3- Ulaştırma ve Altyapı Bakanı Abdulkadir Uraloğlu, Alanya-Gazipaşa Yolu Gökçebelen Tünel Şantiyesi'nde incelemelerde bulunacak, brifing alacak ve basın açıklaması yapacak. Uraloğlu, Anamur Feribot ve Deniz Uçağı İskelesi Açılış Programı'na katılacak, Anamur Ticaret ve Sanayi Odasını ziyaret edecek.
(Mersin/15.30/17.00/19.00) (Fotoğraflı-Görüntülü)
4- Türkiye Cumhuriyet Merkez Bankası, mayıs ayına ilişkin finansal kesim dışındaki firmaların döviz varlık ve yükümlülüklerini açıklayacak.
(Ankara/14.30)
5- Türkiye İstatistik Kurumu, 2023 yılında güvenlik birimine gelen veya getirilen çocuk istatistiklerini kamuoyuyla paylaşacak.
(Ankara/10.00)

DÜNYA DİPLOMASİ
1- MİT’in, ABD, Almanya, Polonya, Slovenya, Norveç, Rusya ve Belarus cezaevlerinde bulunan 26 kişinin karşılıklı değişimini içeren takas operasyonunun dünyadaki yansımaları izleniyor.
(Fotoğraflı-Görüntülü)
2- ⁠İsrail'in Gazze Şeridi'ne saldırıları ve İsrail-Lübnan sınır hattındaki gerilim takip ediliyor.
(Gazze/Kudüs/Beyrut) (Fotoğraflı-Görüntülü)

GÜNCEL
1- Diyanet İşleri Başkanı Prof. Dr. Ali Erbaş, Ayasofya-i Kebir Cami-i Şerifi'nde cuma namazında hutbe irad edecek ve Hamas Siyasi Büro Başkanı İsmail Heniyye için kılınacak gıyabi cenaze namazına katılacak.
(İstanbul/13.17) (Fotoğraflı-Görüntülü)

SPOR
1- 2024 Paris Olimpiyat Oyunları'na Fransa'da devam edilecek. Organizasyonda 7 kategoride 15 milli sporcu müsabakaya çıkacak.
- Gençlik ve Spor Bakanı Osman Aşkın Bak, Olimpiyat Oyunları’nda mücadele eden milli sporcuların müsabakalarını izleyecek.
(Paris/10.00-19.05) (Fotoğraflı-Görüntülü)
2- Turkcell Süper Kupa maçı öncesi Galatasaray ve Beşiktaş teknik direktörlerinin katılımıyla ortak basın toplantısı Atatürk Olimpiyat Stadı'nda gerçekleştirilecek.
(İstanbul/14.30) (Fotoğraflı-Görüntülü)
3- MKE Ankaragücü ile Gençlerbirliği'nin karşı karşıya geleceği 57. TSYD Ankara Şubesi Kupası mücadelesi Eryaman Stadı'nda yapılacak.
(Ankara/19.00) (Fotoğraflı)
"
https://www.aa.com.tr/tr/dunya/lubnandan-yaklasik-48-saat-sonra-israile-ilk-kez-roket-atildi/3292923,Lübnan'dan yaklaşık 48 saat sonra İsrail'e ilk kez roket atıldı,Lübnan topraklarından yaklaşık 48 saat sonra ilk kez roketlerin atıldığı İsrail'in kuzeyinde sirenler çaldı.,"İsrail ordusundan yapılan açıklamada, ülkenin kuzeyindeki bazı bölgelerde atılan roketler nedeniyle sirenlerin çaldığı belirtildi.
Saldırıya ilişkin detay verilmezken, sosyal medyada Celile'nin batısındaki bir bölgede İsrail'e ait hava savunma sistemlerinin aktif hale geldiğini gösteren görüntüler paylaşıldı.
Bölgede hava savunma sisteminin roketleri imhası sırasında oluşan patlama sesleri duyulurken, resmi makamlardan can kaybı veya maddi hasar olup olmadığına ilişkin bilgi verilmedi.
- Hizbullah, saldırıyı üstlendi
Öte yandan Hizbullah, resmi Telegram hesabından bir açıklama yayımlayarak saldırıyı üstlendi.
Açıklamada, İsrail'in Lübnan'ın güneyindeki Şemaa beldesine düzenlediği saldırıya misilleme olarak onlarca katyuşa roketinin ateşlendiği kaydedildi. Ayrıca İsrail'in yasa dışı Matzuva yerleşim biriminin de hedef alındığı belirtildi.
Lübnan basını ise İsrail ordusunun Lübnan'ın güneyindeki Ramya ve Ayta eş-Şaab beldelerine topçu saldırısı düzenlediğini yazdı.
Lübnan resmi ajansı NNA, İsrail ordusuna ait hava araçlarının öğleden sonra Lübnan'ın sınır hattında yer alan Şemaa beldesindeki bir evi hedef aldığını bildirmişti.
Lübnan Sağlık Bakanlığından yapılan açıklamada, söz konusu saldırıda Suriye uyruklu 4 sivilin hayatını kaybettiği ve 5 Lübnanlı sivilin yaralandığı ifade edilmişti."
https://www.aa.com.tr/tr/dunya/hindistanin-guneyindeki-toprak-kaymalarinda-olu-sayisi-289a-cikti/3292892,Hindistan'ın güneyindeki toprak kaymalarında ölü sayısı 289'a çıktı,Hindistan'ın güneyindeki Kerala eyaletinde şiddetli yağışların yol açtığı toprak kaymalarının ardından başlatılan kurtarma çalışmalarının üçüncü gününde hayatını kaybedenlerin sayısının 289'a çıktığı bildirildi.,"India Today'in haberine göre, Kerala eyaleti Sağlık Bakanı Veena George, heyelanlar sonrası kaybolduğu bildirilen 220'den fazla kişi için kurtarma çalışmalarının aralıksız sürdüğünü kaydetti.
George, toprak kaymalarının yol açtığı afette ölü sayısının 289'a yükseldiğini, en az 200 kişinin yaralandığını ifade etti.
Afetten etkilenenlerin bulunduğu hastane ve kampları ziyaret ettiğini dile getiren George, ""Önceliğimiz psikolojik destek sağlamak ve bulaşıcı hastalıkları kontrol altına almaya odaklanmak."" dedi.
Heyelanlarda 1100'den fazla arama kurtarma personelinin görev aldığı açıklandı. Yetkililer, Kerala'nın şimdiye kadarki en büyük doğal afetlerden biriyle karşı karşıya olduğunu belirtiyor.
Felaketten etkilenen bölgedeki bir köprünün yıkılmasının ardından Hindistan ordusu geçici köprü yapımına başlarken eyalette 1500 askerin konuşlandırıldığı açıklandı.
Eyalette afetten etkilenen 8 bin 300'den fazla kişinin 82 yardım kampına tahliye edildiği ve hükümetin bu kamplara yiyecek ve temel ihtiyaç malzemeleri yardımında bulunduğu bildirildi.
Yetkililer, afetten dolayı yol ve köprülerin tahrip olduğunu, dolayısıyla arama kurtarma çalışmalarının sekteye uğradığını kaydetti.
Hindistan Meteoroloji Dairesi'nden yapılan açıklamada, afetin etkili olduğu bazı bölgelerde birkaç gün içinde daha fazla yağış olacağı belirtildi.
Kerala eyaletinde 30 Temmuz'da şiddetli yağışlar sonucu toprak kaymaları meydana gelmiş, altyapı ve yollar ciddi hasar almıştı. Afetten etkilenen Chooralmala köyündeki 200 ev yıkılmıştı.
Hindistan Başbakanı Narendra Modi X hesabından yaptığı paylaşımda, ""Dualarım yaralılar ve sevdiklerini kaybeden herkesle."" ifadesini kullanmıştı."
https://www.aa.com.tr/tr/gundem/filistin-inisiyatifi-gazzede-300-gundur-katliam-yapan-israili-protesto-etti/3292848,"Filistin İnisiyatifi, Gazze'de 300 gündür katliam yapan İsrail'i protesto etti","Filistin İnisiyatifi üyeleri, Gazze'de 300 gündür katliamını sürdüren İsrail'i Fatih'te protesto etti.","Sultanahmet Meydanı'nda bir araya gelen grup, ""Özgür Filistin"", ""Boykotu unutma, zulme ortak olma"" ve ""Tek gündemimiz Gazze"" yazılı dövizler taşıdı.
Katılımcılar, Türk ve Filistin bayraklarıyla ""Kahrolsun İsrail"" ve ""Kahrolsun ABD"" sloganlar attı.
Programda, Filistin'de hayatını kaybedenler için Kur'an-ı Kerim okundu ve dualar edildi.

Filistin İnisiyatifi Başkanı Ümit Sönmez, burada yaptığı konuşmada, 7 Ekim 2023'ten bu yana geçen 300 günde 39 bin 480 kişinin şehit, bunların yaklaşık 16 bininin çocuk, 10 bininin kadın ve az 10 bin kişinin ise kayıp olduğunu söyledi.
İsrail'in Filistin'e saldırıları sonucu 91 bin kişiden fazla insanın yaralandığını belirten Sönmez, ""Dünya Sağlık Örgütü'nün (DSÖ) verilerine göre, Gazze'de bulunan toplam 36 hastaneden sadece 16'sı kısmi hizmet verebiliyor. Çünkü İsrail bu sağlık tesislerine 300 günde toplam 496 saldırı gerçekleştirdi."" diye konuştu.

7 Ekim 2023'ten bugüne İsrail'in saldırılarında 885 sağlık çalışanın şehit olduğunu hatırlatan Sönmez, ""Gazze'de 400 binin biraz üzerinde konut bulunmaktaydı. Bu konutların en az 150 bini yerle bir edildi. Geri kalanların büyük çoğunluğu hasar aldı. Şu an Gazze'de bulunan yaklaşık 2,3 milyon kişinin hepsi 360 kilometrekarelik daracık şeritte mülteci olmuş durumda. Şanslı olanlar çadırlarda yaşıyor."" ifadesini kullandı.

Sönmez, İsrail'in Gazze'deki 5'i kilise toplam 1205 mabedin 610'unu yerle bir ettiğini kaydetti.
Gazze'de 165 gazetecinin görevini yaparken şehit edildiğini anımsatan Sönmez, bu rakamın dünyada 3 yılda hayatını kaybeden gazeteci sayısından fazla olduğunu vurguladı.
İsrail'in Gazzelilerin güvenli bölge olarak gördüğü Birleşmiş Milletlerin okullarını da defalarca hedef aldığına dikkati çeken Sönmez, şunları kaydetti:

""Çok sayıda insan buralarda şehit oldu. Dünyanın farklı ülkelerinden gelen, doktor ve insani yardım görevlileri İsrail tarafından hedef alınarak tutuklandı, öldürüldü, engellendi. İsrail, Gazze'yi 80 bin tondan fazla bomba ile tahrip etti. Gazze nüfusuna göre kişi başına 33 kilogram bomba anlamına geliyor. Kullanılan bombaların düzeyini Japonya'ya atılan atom bombalarının gücüyle karşılaştırmak artık kıyas kabul edilebilir bir karşılaştırma bile değil. Her toplandığımızda belirttiğimiz gibi bizler yani halklar elimizden geleni yapmaya çalışıyoruz. Ordumuz yok ama silahımız var, en önemli silahımız boykot, sonuna kadar devam edeceğiz. Yetkimiz yok ama sorumluluğumuz var, bu nedenle her seferinde yetki sahiplerine hatırlattık ve yine hatırlatıyoruz. Lütfen artık soykırımla doymayan, sıcak savaşı bölgesel hale getirmek için elinden geleni ardına koymayan İsrail'e 'dur' deyin. Devletler olarak bir araya gelin ve gerekeni yapın. Uluslararası kurum ve kuruluşları daha etkin çalışmaya zorlayın. Aksi halde her geçen gün pişmanlığımız ve utancımız daha da artacak.''
"
https://www.aa.com.tr/tr/dunya/israilin-gazzede-yerinden-edilen-filistinlilerin-sigindigi-okula-duzenledigi-saldirida-15-kisi-oldu/3292717,İsrail'in Gazze'de yerinden edilen Filistinlilerin sığındığı okula düzenlediği saldırıda 15 kişi öldü,İsrail ordusunun Gazze Şeridi'nin kuzeyindeki Gazze kentinde yerinden edilen Filistinlilerin sığındığı bir okula düzenlediği saldırıda 2'si çocuk 15 kişi yaşamını yitirdi.,"Gazze'deki Sivil Savunma Teşkilatından yapılan yazılı açıklamaya göre, İsrail ordusu, Gazze kentinin doğusundaki Şucaiyye Mahallesi'nde bulunan Delal el-Mağribi okulunu bombaladı.

Okulun tamamen yerle bir olduğu saldırıda 2'si çocuk en az 15 Filistinli hayatını kaybederken 40 Filistinli de yaralandı.

Görgü tanıklarının aktardığına göre, Sivil Savunma ekipleri okulun enkazında arama kurtarma çalışmalarını sürdürüyor.

Öte yandan, İsrail ordusunda da konuya ilişkin yazılı açıklama yapıldı.
Açıklamayla İsrail ordusu, Şucaiyye Mahallesi'ndeki okula saldırdığını itiraf etti.

Açıklamada, Hamas'ın okulu liderleri ve savaşçıları için sığınak olarak kullandığı iddia edildi.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 314’ü çocuk, 10 bin 980’i kadın olmak üzere 39 bin 480 Filistinlinin öldüğü, 91 bin 128 Filistinlinin yaralandığı bildirilmişti.

Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor.
Nasır Hastanesi'ndeki sağlık kaynaklarından alınan bilgiye göre, Gazze Şeridi'nin güneyindeki Refah kentinin batısında yer alan Tel es-Sultan Mahallesi'nde İsrail saldırılarında yıkılan binaların enkazından 2, kuzeyinde de 2 kişinin cansız bedeni çıkarıldı.
Görgü tanıkları, İsrail savaş uçaklarının Refah'a düzenlediği saldırılarda 2 kişinin öldüğünü, yaralıların Nasır Hastanesi'ne kaldırıldığını aktardı.
Sağlık kaynakları, İsrail ordusunun Gazze Şeridi'nin orta kesimlerinde yer alan Nusayrat Mülteci Kampı'na düzenlediği saldırıda 2 Filistinlinin öldüğünü kaydetti.
Gazze Şeridi'nin kuzeyindeki Gazze kentinin güneydoğusunda yer alan Kuveyt Bulvarı yakınında bir grup sivilin hedef alındığını aktaran sağlık kaynakları, söz konusu saldırıda 2 Filistinlinin yaşamını yitirdiğini belirtti.
Görgü tanıklarının aktardığına göre, İsrail savaş uçakları, Gazze kentinin kuzeyindeki Şeyh Rıdvan semtinde Filistinli ""Şerim"" ailesine ait evi bombaladı. Saldırıda 1 Filistinli hayatını kaybetti.
Gazze kentindeki Zeytun Mahallesi de İsrail'in topçu saldırılarına hedef oldu.
Ayrıca Filistin Kızılayından yapılan açıklamada, Gazze Şeridi'nin kuzeyindeki Beyt Lahya beldesinin Es-Salâtin bölgesinde bir eve düzenlenen saldırıda 1 kişinin öldüğü, 6 kişinin yaralandığı kaydedildi.
Hükümete bağlı Medya Ofisi'nden yapılan yazılı açıklamada, İsrail ordusunun ""güvenli"" alanlar olarak ilan ettiği bölgelere dair iddialarının boşa çıktığı kaydedildi.
""İsrail ordusu, bombardımanlarını yerinden edilmiş on binlerce sivilin sığındığı okullara dikkat çekici derecede yoğunlaştırmış durumda."" ifadelerine yer verilen açıklamada, İsrail ordusunun ABD'nin desteğiyle Filistinlilere yönelik işlediği ""sistematik katliamlara"" devam ettiği belirtildi.
İsrail ordusunun saldırılarında sağlık sistemini de hedef aldığı vurgulanırken, saldırıların sağlık ekiplerinin üzerinde büyük bir baskı oluşturduğuna işaret edildi.
Filistinlilerin temiz su, gıda, tıbbi malzeme ve yakıt eksikliği ile yaralı ve hastaların sınır kapılarından tahliyesine izin verilmemesi sonucu felaket seviyesine ulaşan insani koşulların gölgesinde hayatta kalmaya çalıştığı vurgulandı."
https://www.aa.com.tr/tr/dunya/ingilterede-siddet-olaylariyla-mucadele-etmek-uzere-polis-birimi-kurulacak/3292701,İngiltere'de şiddet olaylarıyla mücadele etmek üzere polis birimi kurulacak,"İngiltere Başbakanı Keir Starmer, Southport'taki bıçaklama olayı sonrası aşırı sağ grupların düzenlediği şiddet olaylarının ardından ülke genelinde bu tür olaylarla mücadele etmek üzere polis birimi kurulacağını duyurdu.","Ülkede 29 Temmuz'da Southport'taki bir dans okulunda 3 çocuğun yaşamını yitirdiği bıçaklı saldırı sonrası polis şefleriyle bir araya gelen Starmer, görüşme sonrası Başbakanlık Ofisi'nde basın toplantısı düzenledi.
Starmer, burada yaptığı konuşmada, bıçaklı saldırının ardından Southport, Hartlepool ve Londra'da meydana gelen şiddet olaylarına işaret ederek, ""Sokaklarımızda kanun ve düzenin bozulmasına izin vermeyeceğiz."" dedi.
Şiddet olaylarını düzenleyen grupları ""haydut çeteleri"" olarak niteleyen ve bu grubun bir bölgeden başka bir bölgeye geçtiğini söyleyen Starmer, ""Bir topluluktan diğer topluluğa doğru hareket ediyorlar. Biz de aynı şeyi yapabilecek polis müdahalesine sahip olmalıyız."" diye konuştu.
Başbakan Starmer, gelecekteki şiddet olaylarını durdurmak için polise gerekli yetkilerin verilmesini desteklediğini söyleyerek, polis şefleriyle yaptığı toplantının ""suçu parmakla göstermek"" olmadığını kaydetti. Başbakan Starmer, toplantının, hem aşırı sağ nefretten kaynaklandığı açık olan acil soruna hem de alevlenen tüm şiddet olaylarına verilecek yanıt amacıyla yapıldığını vurguladı.
Başbakan, şiddet içeren düzensizlikle mücadele için polis güçleri arasında ""yeni ulusal kabiliyet"" kapsamında birim oluşturulacağını duyurarak, bu kabiliyetin ortak istihbarat, yüz tanıma teknolojisi ve insanların başka bir gösteriye katılmaya teşebbüs etmeden önce hareketlerini kısıtlayan önleyici eylemler içereceğini bildirdi.
Starmer, bıçaklı saldırı sonrası üç farklı noktada baş gösteren şiddet olaylarının ""protesto olmadığı” konusunda net olduğunu vurgulayarak, şu ifadeleri kullandı:
""Bu meşru değil. Bu bir suçtur, bu şiddet içeren düzensizliktir. Hukukun üstünlüğüne ve adaletin uygulanmasına yönelik saldırıdır. Değerlerinin ve güvenliklerinin korunmasını bekleyen İngiliz halkı adına buna bir son vereceğiz.""
Starmer, ayrıca, bıçaklı saldırının ardından yaşanan şiddet olaylarının internet üzerinden körüklenmesi nedeniyle sosyal medya şirketlerine de seslenerek, ""Bu da bir suçtur. Bu sizin alanlarınızda gerçekleşiyor. Yasalar her yerde uygulanmalıdır."" dedi.
Southport'ta 29 Temmuz'da bir dans okuluna giren kişinin bıçaklı saldırısında 3 çocuk yaşamını yitirmiş, 8'i çocuk 10 kişi yaralanmıştı.
Saldırının ardından polis, Cardiff doğumlu 17 yaşındaki zanlıyı olayda kullanıldığı değerlendirilen bıçakla yakalamıştı.
Saldırganın kimliği açıklanmazken aşırı sağcı gruplara yakın haber siteleri ve sosyal medya kullanıcıları, saldırganın adının ""Ali"" olduğunu ve ülkeye geçen yıl kaçak olarak geldiği haberlerini paylaşmıştı.
Bunun üzerine kentte toplanan aşırı sağcı İngiliz Savunma Ligi yandaşları, Southport Islamic Society Camisi'ne saldırmıştı. olaya müdahale etmek isteyen polise de saldıran aşırı sağcılar, bir polis minibüsünü ateşe vermişti.
Aşırı sağcıların saldırısı sonucu 53 polis ile 3 polis köpeği yaralanmış, 4 kişi de gözaltına alınmıştı.
Başkent Londra'da da dün akşam aşırı sağcılar eylem düzenlemiş, eylemin sona ermesiyle yaşanan olaylar neticesinde 100'ün üzerinde kişi şiddet, sağlık çalışanlarına saldırı ve eylem şartlarını ihlal suçlamasıyla gözaltına alınmıştı.
Öte yandan, saldırganın hakim karşına çıkmasının ardından olay sonrası şüphelinin isminin açıklanması konusunda getirilen kısıtlama kaldırılmış ve saldırganın 7 Ağustos 2006 doğumlu ""Axel Muganwa Rudakubana"" olduğu açıklanmıştı.
Galler'in başkenti Cardiff'te dünyaya gelen saldırganın 2013'te Southport bölgesine taşındığı kaydedilmişti."
https://www.aa.com.tr/tr/dunya/israil-saglik-bakanligi-muhtemel-saldirilara-karsi-alarm-seviyesini-yukseltti/3292662,"İsrail Sağlık Bakanlığı muhtemel saldırılara karşı ""alarm"" seviyesini yükseltti","İsrail Sağlık Bakanlığının her türlü senaryoya karşı uygun ve yüksek kalitede tıbbi müdahale için sağlık kurumları, hastane yöneticileri ve kurtarma birimleriyle temas halinde olduğu belirtildi.","İsrail Sağlık Bakanlığı, Hizbullah'ın üst düzey komutanlarından Fuad Şükür ile Hamas Siyasi Büro Başkanı İsmail Heniyye'ye yönelik suikastların ardından muhtemel saldırılara karşı alarm seviyesini yükseltti.
İsrail Sağlık Bakanlığından yapılan yazılı açıklamada, Sağlık Bakanı Uriel Menachem Buso'nun, hastane müdürleri ve sağlık sistemi yöneticileriyle durum değerlendirmesi için bir dizi görüşme yaptığı belirtildi.
İlgili tarafların siber güvenlik, sağlık iş gücü, acil durum stokları, alarm seviyesinin yükseltilmesi ve acil durum hazırlıklarına ilişkin planları Bakan Buso'ya sunduğu aktarıldı.
İsrailli Bakan'ın tam hazırlıklı olunması, iş gücü ve tıbbi malzeme stokunun hazır edilmesi talimatı verdiği, Sağlık Bakanlığının da sağlık kurumları, hastane yöneticileri ve kurtarma birimleriyle her türlü senaryo karşısında uygun ve yüksek kalitede tıbbi müdahale için temas halinde olduğu kaydedildi.
Açıklamada ayrıca Sağlık Bakanı Uriel Menachem Buso'nun, ""Sağlık sistemi, 7 Ekim'den bu yana acil durum rutinine göre çalışıyor, güvenlik uyarısı durumunda anında değişime hazırdır."" şeklindeki ifadesine yer verildi.
İsrail ordusu, 30 Temmuz'da yaptığı açıklamada, Lübnan’ın başkenti Beyrut’a düzenlediği hava saldırısında Hizbullah’ın üst düzey komutanlarından Fuad Şükür’ü öldürdüğünü duyurmuştu.
İran Devrim Muhafızları Ordusu da 31 Temmuz'da sabaha karşı yaptığı açıklamada, Hamas Siyasi Büro Başkanı Heniyye'nin Tahran'da kaldığı konutuna saldırı düzenlendiğini bildirmişti.
İran ve Hamas Hareketi suikasttan İsrail’i sorumlu tutarken İsrailli yetkililer olayla ilgili açıklama yapmaktan kaçınıyor.
İsrail devlet televizyonu KAN'ın dünkü haberinde, İsrail'in İran, Lübnan ve hatta Yemen'den de gelecek eş zamanlı bir saldırı olasılığını değerlendirdiği ve tüm sahasında ""yüksek alarm seviyesinde"" olduğu belirtilmişti.
Tel Aviv ve Washington'ın görüşme trafiğinin hızlandığı, İran'dan gelecek bir saldırı durumunda ABD'nin Orta Doğu'daki üsleriyle İsrail'i erken uyarabileceği aktarılmıştı.
Olası ""balistik füze, seyir füzeleri ve insansız hava araçlarıyla"" çok yönlü düzenlenecek kapsamlı bir saldırı durumunda İsrail'in hava savunma sistemlerinin hepsini devreye sokmaya hazırlandığı paylaşılmıştı."
https://www.aa.com.tr/tr/dunya/israil-ordusunun-lubnanin-guneyine-yonelik-hava-saldirisinda-4-kisi-oldu/3292623,İsrail ordusunun Lübnan'ın güneyine yönelik hava saldırısında 4 kişi öldü,"İsrail ordusunun Lübnan'ın güneyinde Suriyeli bir ailenin ikamet ettiği eve düzenlediği hava saldırısında 4 kişinin öldüğü, 5 kişinin yaralandığı belirtildi.","Lübnan resmi ajansı NNA'nın haberine göre, İsrail ordusuna ait hava araçları Lübnan'ın sınır hattında yer alan Şemaa beldesindeki bir evi hedef aldı.
Suriyeli bir ailenin ikamet ettiği evin saldırı sonucu tamamen yıkıldığı aktarıldı.
Lübnan Sağlık Bakanlığından yapılan açıklamada, söz konusu saldırıda Suriye uyruklu 4 sivilin hayatını kaybettiği ve 5 Lübnanlı sivilin yaralandığı ifade edildi.
Hava saldırısı sonrası bölgeye çok sayıda ambulansın intikal ettiği, sivil savunma ekiplerinin de enkaz altında arama kurtarma çalışmalarını sürdürdüğü kaydedildi."
https://www.aa.com.tr/tr/dunya/avrupada-2000-2019-doneminde-her-yil-175-bini-askin-kisi-asiri-sicaktan-oldu/3292607,Avrupa'da 2000-2019 döneminde her yıl 175 bini aşkın kişi aşırı sıcaktan öldü,"Dünya Sağlık Örgütü (DSÖ), 2000-2019 döneminde Avrupa'da her yıl 175 binden fazla kişinin aşırı sıcak nedeniyle yaşamını yitirdiğini bildirdi.","DSÖ Avrupa Bölge Direktörü Dr. Hans Henri P. Kluge, yaptığı yazılı açıklamada, Avrupa'da sıcaklıkların küresel ortalamanın yaklaşık 2 katı hızla arttığını belirtti.
Kluge, DSÖ'nün 6 bölgesi arasında en hızlı ısınan bölgenin Avrupa olduğuna dikkati çekti.
Avrupa bölgesinde yer alan 53 ülkenin vatandaşlarının ""aşırı sıcaklıkların bedelini ödediğini"" belirten Kluge, ısı stresinin bölgede iklime bağlı ölümlerin önde gelen nedenlerinden biri olduğuna işaret etti.
Kluge, ""Aşırı sıcaklıklar, kardiyovasküler, solunum ve serebrovasküler hastalıklar, ruh sağlığı ve diyabetle ilgili durumlar da dahil olmak üzere kronik durumları daha da kötüleştirmektedir."" ifadesini kullandı.
Küresel ısınma nedeniyle dünya genelinde 2000-2019 döneminde her yıl yaklaşık 489 bin sıcağa bağlı ölüm meydana geldiği bilgisini veren Kluge, ölümlerin yüzde 36'sının Avrupa'da gerçekleştiğine dikkati çekti.
Kluge, söz konusu dönemde Avrupa'da her yıl 175 binden fazla kişinin aşırı sıcaklar nedeniyle hayatını kaybettiğini, bu sayının, sıcaklığa bağlı ölümlerde son 20 yılda yüzde 30 artış anlamına geldiğini belirtti.
Aşırı sıcaklıklar nedeniyle ölümlerin artabileceği uyarısında bulunan Kluge, bunu önlemek için kapsamlı planların geliştirilmesine ihtiyaç olduğunu vurguladı.
Kluge, ""Sıcak havanın sağlık üzerindeki olumsuz etkileri iyi halk sağlığı uygulamalarıyla büyük ölçüde önlenebilir."" değerlendirmesinde bulundu.
DSÖ'nün Afrika, Amerika, Güney Doğu Asya, Avrupa, Doğu Akdeniz ve Batı Pasifik olmak üzere 6 çalışma bölgesi bulunuyor.
Avrupa bölgesi, Kazakistan, Kırgızistan, Tacikistan, Türkmenistan ve Özbekistan gibi Orta Asya ülkeleriyle birlikte Avrupa ve Kafkasya'daki 53 ülkeyi kapsıyor."
https://www.aa.com.tr/tr/saglik/saglik-bakani-memisoglu-trabzon-sehir-hastanesini-2025-sonu-itibariyla-hizmete-sunacagiz/3292605,Sağlık Bakanı Memişoğlu: Trabzon Şehir Hastanesini 2025 sonu itibarıyla hizmete sunacağız,"Sağlık Bakanı Kemal Memişoğlu, Trabzon'a güzel bir şehir hastanesi inşa edildiğini belirterek, ""İnşallah 2025 senesi sonu itibarıyla milletimizin hizmetine sunacağız. Şu anda yüzde 43 bandında inşaatımız."" dedi.","Akyazı Mahallesi'ndeki Trabzon Şehir Hastanesi inşaatında incelemelerde bulunan Bakan Memişoğlu, çalışmalarla ilgili değerlendirme toplantısına katıldı.
Bakan Memişoğlu, toplantının ardından gazetecilere, sağlık hizmetleri, yatırımlar ve sorunları değerlendirmek üzere Trabzon'da bulunduklarını söyledi.
Trabzon'a güzel bir şehir hastanesi yapıldığına işaret eden Memişoğlu, ""İnşallah 2025 senesi sonu itibarıyla milletimizin hizmetine sunacağız. Şu anda yüzde 43 bandında inşaatımız. İnşaatın bitiminde çok güzel bir hastanemizi, Sayın Cumhurbaşkanı'mızın 'hayalim' dediği hastanelerden bir tanesini de Trabzon'a kavuşturacağız."" diye konuştu.
Trabzon'un sağlıkta gelişmiş bir şehir olduğunu ifade eden Memişoğlu, yaşanan bazı sorunları da çözmeye çalışacaklarını anlattı.
Memişoğlu, Türkiye'nin, dünyanın sayılı sağlık hizmetini iyi sunan ülkelerinden biri olduğuna dikkati çekerek, ""Daha da iyi olacağız. Bunun yanında hem teknolojisini hem bilimini de üreteceğiz."" değerlendirmesinde bulundu.
Bakan Memişoğlu, Trabzonspor'un kuruluşunun 57. yılı ve süper lige çıkışının 50. yılının kutlandığı çok güzel nostaljik bir toplantıya da katıldığını anımsatarak, Trabzonspor'a ligde ve bu akşam oynayacağı Avrupa Kupası maçında başarı diledi.
Bakan Kemal Memişoğlu, sözlerini şöyle sürdürdü:
""Özellikle Gazze'deki olaylar, İran'daki olaylar, vahşeti ve maalesef insanlığı yaralayan, vahşeti yapan bu bazı ülkelerin, İsrail'in ve bunu seyreden, buna izin veren bazı ülkelerin kendine gelmesini istiyoruz. Biz sağlıkçılara üzülüyoruz. Hastaneler bombalanıyor, insanlar öldürülüyor. Onun için de bizlerin daha çok çalışmamız gerekiyor. Daha çok üretmemiz gerekiyor ve bu konuda da bütün dünyanın daha hassasiyet göstermesini bekliyoruz.""
Sağlıkçıların insanları yaşatmaya çalıştığının altını çizen Memişoğlu, ""İnsanlara fayda olmasına çalışıyoruz. Maalesef 40 bin insanın öldüğü, öldürüldüğü, canlara kıyıldığı görüntüleri, olayları yaşamak istemiyoruz. Biz sağlıkçılar insanları yaşatmaya çalışıyoruz. Bu olaylardan daha çok etkileniyoruz. Onun için dünyanın barışçıl, iyi niyetli ve düzgün yönetilmesini istiyoruz."" dedi.
Bakan Memişoğlu'na incelemeleri sırasında Vali Aziz Yıldırım, AK Parti Trabzon Milletvekilleri Mustafa Şen, Yılmaz Büyükaydın ve Vehbi Koç, İl Sağlık Müdürü Hakan Usta, AK Parti İl Başkanı Sezgin Mumcu ve diğer ilgililer eşlik etti.
Memişoğlu, daha sonra 15 Temmuz Şehitler ve Hürriyet Parkı ile Uzun Sokak'ta esnafı ziyaret etti, vatandaşların sorun ve taleplerini dinledi.
Gazipaşa Aile Sağlığı Merkezi, Kanuni Eğitim ve Araştırma Hastanesi Numune Kampüsü, Fatih Devlet Hastanesi ve Trabzon Sağlık Müdürlüğünü de ziyaret eden Bakan Memişoğlu, sağlık yöneticileriyle toplantı gerçekleştirdi."
https://www.aa.com.tr/tr/gundem/diyarbakirda-2-sanayi-sitesinde-cikan-yangina-mudahale-ediliyor/3292585,Diyarbakır'da 2. Sanayi Sitesi'nde çıkan yangına müdahale ediliyor,Diyarbakır'da 2. Sanayi Sitesi'ndeki 4 iş yerinde etkili olan yangına müdahale ediliyor.,"Merkez Yenişehir ilçesinde bulunan 2. Sanayi Sitesi'ndeki madeni yağ ve oto yedek parçası satan bir iş yerinde henüz belirlenmeyen nedenle yangın çıktı.
Yangın kısa sürede büyüyerek 3 iş yerine daha sıçradı.
İhbar üzerine bölgeye itfaiye, polis 112 Acil Sağlık, Toplumsal Olaylara Müdahale Aracı ekipleri sevk edildi.
Ekipler yangını kontrol altına almak için çalışmalarını sürdürüyor."
https://www.aa.com.tr/tr/dunya/ingilterede-bicakli-saldiri-sonrasi-cikan-irkci-ve-islamofobik-siddet-olaylari-kinandi/3292550,İngiltere'de bıçaklı saldırı sonrası çıkan ırkçı ve İslamofobik şiddet olayları kınandı,"İngiltere'de Anglikan Kilisesi Lideri Justin Welby ve Londra Belediye Başkanı Sadık Khan, 29 Temmuz'da Southport'taki bir dans okulunda 3 çocuğun yaşamını yitirdiği bıçaklı saldırı sonrası yaşanan ırkçı ve İslamofobik şiddet olaylarını kınadı.","İngiltere Kilisesi Ruhani Lideri ve Canterbury Başpiskoposu Welby, X hesabından yaptığı paylaşımda, ""Southport'taki korkunç bıçaklama olaylarını Müslüman ve sığınmacı topluluklara karşı kışkırtmak ve şiddet uygulamak için kullananlar derinden utanmalıdır."" ifadesini kullandı.
Welby, bu eylemlerin, hayatlarının en kötü dönemini yaşayan acılı ailelerin onurunu zedelemekten başka işe yaramadığını dile getirdi.
Londra Belediye Başkanı Khan da Southport'taki bıçaklı saldırısı sonrası dün akşam başkentte yaşanan şiddet olaylarının ""kesinlikle kabul edilemez"" olduğunu bildirdi.
Khan, ""Sokaklarımızda suça yer yok. Londra Metropolitan Polisi'nin şiddete niyetlenen, düzensizliğe neden olan ve şehrimizde bölünmeyi yayanlara karşı harekete geçmesini tamamen destekliyorum."" ifadesini kullandı.
Öte yandan, saldırganın bugün hakim karşına çıkmasının ardından, Yargıç Andrew Menary, olay sonrası şüphelinin isminin açıklanması konusunda getirilen kısıtlamanın kaldırılmasına hükmetti. Saldırganın 7 Ağustos 2006 doğumlu ""Axel Muganwa Rudakubana"" olduğu açıklandı.
Galler'in başkenti Cardiff'te dünyaya gelen saldırganın 2013'te Southport bölgesine taşındığı kaydedildi.
Southport'ta 29 Temmuz'da bir dans okuluna giren kişinin bıçaklı saldırısında 3 çocuk yaşamını yitirmiş, 8'i çocuk 10 kişi yaralanmıştı.
Saldırının ardından polis, Cardiff doğumlu 17 yaşındaki zanlıyı olayda kullanıldığı değerlendirilen bıçakla yakalamıştı.
Saldırganın kimliği açıklanmazken aşırı sağcı gruplara yakın haber siteleri ve sosyal medya kullanıcıları, saldırganın adının ""Ali"" olduğunu ve ülkeye geçen yıl kaçak olarak geldiği haberlerini paylaşmıştı.
Bunun üzerine kentte toplanan aşırı sağcı İngiliz Savunma Ligi yandaşları, Southport Islamic Society Camisi'ne saldırmıştı. Müdahale etmek isteyen polise de saldıran aşırı sağcılar, bir polis minibüsünü ateşe vermişti.
Aşırı sağcıların saldırısı sonucu 53 polis ile 3 polis köpeği yaralanmış, 4 kişi de gözaltına alınmıştı.
Başkent Londra'da da dün akşam aşırı sağcılar eylem düzenlemiş, eylemin sona ermesiyle yaşanan olaylar neticesinde 100'ün üzerinde kişi şiddet, sağlık çalışanlarına saldırı ve eylem şartlarını ihlal suçlamasıyla gözaltına alınmıştı."
https://www.aa.com.tr/tr/ekonomi/sgk-ve-14-banka-emeklilere-ozel-indirim-ve-ayricaliklar-sunma-konusunda-anlasti/3292507,SGK ve 14 banka emeklilere özel indirim ve ayrıcalıklar sunma konusunda anlaştı,Sosyal Güvenlik Kurumu (SGK) ile 14 banka arasında emeklilere özel indirimler ve ayrıcalıklar sunacak protokolün tanıtımı yapıldı.,"SGK'nin Konferans Salonu'nda düzenlenen tanıtım programında konuşan Çalışma ve Sosyal Güvenlik Bakan Yardımcısı Ahmet Aydın, Türkiye Yüzyılı'nın emektarlarına müreffeh bir hayat yaşamaları adına kamu kuruluşları ve özel teşebbüslerle yapılan istişareler sonucunda iş birliği protokolü yaptıklarını söyledi.
""Bugün pek çok alanda emeklilerimize yönelik indirim, kolaylık, avantaj, fırsatları oluşturduk."" diyen Aydın, ""emekliler.gov.tr diye bir sitemizi de hayata geçirdik. Oraya da girdiğinizde nerede, hangi firma tarafından emeklilerimize nasıl bir avantaj, nasıl bir fırsat, nasıl bir kolaylık sağlandığını göreceksiniz."" ifadelerini kullandı.
Her ilde SGK merkezlerinde kurdukları emekli masasıyla emeklilere rehberlik yapıldığını belirten Aydın, ""Bugün 81 ilimizde 4 bin 123 firmayla indirim avantaj protokolü yapılmış."" dedi.
Emekli dijital kimlik kartları, TROY ve bankaların da emekli banka ve kredi kartları oluşturduklarını bildiren Aydın, bunlar üzerinden söz konusu fırsatları hayata geçirdiklerini anlattı.
Fotoğraf: İsmail Kaplan / AA
SGK Başkanı Raci Kaya da ""Emekliler Yılı"" kapsamında yıl boyunca emeklilerin yaşam kalitesini artırmak, sağlıktan ulaşıma sosyal imkanlardan kültürel faaliyetlere kadar haklarını genişletmek amacıyla yapılabilecek faaliyetlerle ilgili Bakanlık ile eş güdüm içinde çalışma yürüttüklerini söyledi.
Kaya, bankaların, emekliler için çok hızlı bir şekilde sürece dahil olduklarını ve özel indirim ve ayrıcalıklarla emeklilere bir katkı sağlamak için canı gönülden çalıştıklarını ifade etti.
Bankalar adına konuşan Ziraat Bankası Genel Müdür Yardımcısı Cüneyt Sağlık ise emeklilerin finansal ihtiyaçları için en doğru çözümleri üretmeye odaklandıklarını bildirdi.
Sağlık, ""Orta Vadeli Program'da yer alan stratejiler çerçevesinde düzenleyici otoriteler, BKM ve bankacılık sektöründe milli kart şeması TROY'un ikinci çeyrekteki işlem hacmini önceki yılın aynı çeyreğine göre yüzde 1200 oranında arttırdık. Ülkemizde aynı dönemde toplam kartlı alışveriş hacim artışı yüzde 103 olarak gerçekleşmiştir. Güç birliği yaptığımızda belirlenen hedeflere ulaşabilme potansiyelimizi ifade etme yönünden anlamlı bir gösterge olduğunu düşünüyorum."" diye konuştu.
Konuşmaların ardından, bankaların temsilcilerine hediye takdimi yapıldı. Program aile fotoğrafının çekilmesiyle sona erdi.
Yapılan işbirliğiyle bankalar, banka/kredi kartı kullanan emeklilere özel indirim, fırsat, promosyon ve kampanya imkanı sağlayacak.
İşbirliği protokolleri yapılan bankalar şöyle:
""PTT Bank, Vakıfbank, Halkbank, Ziraat Bankası, Ziraat Katılım, Denizbank, Kuveyt Türk, Türkiye Finans Katılım, Garanti Bankası, ING Bank, Yapı Kredi, QNB Finansbank, Akbank ve TEB."""
https://www.aa.com.tr/tr/gundem/mit-7-ayri-ulkenin-cezaevinde-bulunan-26-kisinin-takas-operasyonunu-gerceklestirdi/3292463,"MİT, 7 ayrı ülkenin cezaevinde bulunan 26 kişinin takas operasyonunu gerçekleştirdi","Milli İstihbarat Teşkilatı (MİT), ABD, Almanya, Polonya, Slovenya, Norveç, Rusya ve Belarus cezaevlerinde bulunan 26 kişinin karşılıklı değişimini içeren son dönemin en geniş kapsamlı takas operasyonuna imza attı.","Güvenlik kaynaklarından alınan bilgiye göre, Ankara'da gerçekleşen takas operasyonu kapsamında, ABD'den 2, Almanya, Polonya, Slovenya, Norveç ve Rusya'dan birer uçak olmak üzere 7 uçak ile 26 kişi Türkiye'ye nakledildi.
Operasyon kapsamında, 2'si çocuk 10 rehinenin Rusya'ya, 13 rehinenin Almanya'ya, 3 rehinenin de ABD'ye nakli sağlandı.

Bu operasyon, son yıllarda ABD, Rusya ve Almanya arasında gerçekleşen en geniş kapsamlı rehine değişimi olarak tarihe geçti, operasyonun diyalog kanallarının kurulması MİT tarafından sağlandı.
İstihbarat diplomasisini etkin şekilde kullanan MİT'in organizasyonu ile Temmuz 2024'te taraflar Türkiye'de bir araya getirildi.
ABD, Almanya, Polonya, Norveç, Slovenya ile Rusya ve Belarus'ta cezaevinde bulunan Batı ülkeleri vatandaşları ile Rusya vatandaşları arasında gerçekleştirilecek takas faaliyetinin müzakereleri yapıldı.
MİT, müzakerelerin başından sonuna kadar arabuluculuk faaliyetini başarıyla yürüttü.
Tüm tarafların uzun süredir istediği ve yerel basınlarında yankı uyandıran önemli isimler takas kapsamında değişime konu oldu.
Bu kişiler arasında Rusya'da cezaevinde bulunan The Wall Street Journal muhabiri Evan Gershkovich ile ABD Deniz Piyadesi Paul Whelan, Belarus’ta cezaevinde bulunan Almanya vatandaşı paralı asker Rico Krieger, Rus muhalif İlya Yashin ve Almanya'da cezaevinde bulunan FSB subayı Vadim Krasikov gibi kamuoyunda adı sıkça duyulan isimler yer aldı.
Ankara'da, 7 ayrı ülke arasındaki takas operasyonu, müzakere sürecinin en başından, takasların gerçekleştirildiği son ana kadar MİT tarafından yönetildi.
Takas faaliyetinin bütün güvenlik önlemleri, lojistik planlamaları ve ihtiyaçları MİT tarafından karşılandı, yine taraflar arasındaki iletişim ve koordinasyon da MİT üzerinden sağlandı.
Bu çerçevede, takasın gerçekleştiği Ankara'da, rehinelerin değiş-tokuşu MİT'in kontrolünde yapıldı.
Takas yapılacak rehine sayısının çok olması nedeniyle şahısların tamamı MİT personelleri gözetiminde uçaklardan alınarak güvenli alanlara intikal ettirildi.
Taraf ülkelerin tasdik işlemlerinin tamamlanması, rehinelerin sağlık kontrolleri ve talep edilen diğer ihtiyaçların karşılanması sonrasında rehineler gidecekleri ülkelerin uçaklarına MİT'in onayı ve talimatlarıyla yerleştirildi. Taraf ülkelerin uçaklarının dönüşü de yine MİT'in onayıyla gerçekleştirildi.
Güvenlik kaynakları, dünya genelinde gerginliğin tırmandığı bu dönemde Türkiye'nin, Cumhurbaşkanı Recep Tayyip Erdoğan'ın liderliğinde uluslararası alanda barış ve istikrarın sağlanması için katkı sunmaya devam ettiğini belirtti.
Türkiye ve MİT Başkanlığının, tüm tarafların bir araya geldiği ortak platformlar kurma ve arabuluculuk faaliyetleri gerçekleştirme yönünde adımlar atmayı sürdüreceği vurgulandı.
"
https://www.aa.com.tr/tr/gundem/kastamonuda-1-polisi-sehit-eden-digerini-yaralayan-zanli-etkisiz-hale-getirildi/3292386,Kastamonu'da 1 polisi şehit eden diğerini yaralayan zanlı etkisiz hale getirildi,"Kastamonu'da bulunduğu eve operasyon düzenleyen polis ekibine silahla ateş açarak 1 polisi şehit eden diğerini yaralayan zanlı, etkisiz hale getirildi.","İnönü Mahallesi Afşin Sokak'ta, uyuşturucu suçundan girdiği cezaevinden firar eden İsmail Bayam (32), bulunduğu eve operasyon düzenleyen polis ekibine silahla ateş açtı.
Açılan ateş sonucu 2 polis memuru yaralandı. Olay üzerine aralarında özel harekat polislerinin de olduğu çok sayıda polis ve sağlık ekibi bölgeye sevk edildi.
Şüphelinin bulunduğu evin etrafında polis ekipleri geniş güvenlik önlemi aldı.
Ekipler, çıkan çatışma sonucu zanlıyı etkisiz hale getirdi. Bu sırada zanlının evde bulunan annesi de polis ekiplerince dışarı çıkarıldı.

Kastamonu Eğitim ve Araştırma Hastanesi'ne kaldırılan yaralı polislerden Ahmet Şahan (38), yapılan müdahaleye rağmen kurtarılamadı. Yaralı polis memuru Arif Ay'ın tedavisi sürüyor.
İl Emniyet Müdürü Kayhan Ay ile Kastamonu Valisi Meftun Dallı da olay yerine gelerek ekiplerden bilgi aldı.
Zanlının cesedi, olay yeri inceleme ekiplerinin çalışmasının ardından Kastamonu Eğitim ve Araştırma Hastanesi morguna kaldırıldı.
Kastamonu Valiliğinden yapılan yazılı açıklamada, alınan bir ihbar üzerine narkotik suçlardan bulunduğu cezaevinden firar eden İsmail Bayam'ın yakalanması için İl Emniyet Müdürlüğü Narkotik Suçlarla Mücadele Şube Müdürlüğü ekiplerinin çalışma başlattığı belirtildi.

Şahsın il merkezindeki ikamet adresine saat 9.30'da operasyon düzenlendiği bildirilen açıklamada, ""Düzenlenen operasyonda firari şahıs tarafından evden açılan ateş sonucu polis memuru Ahmet Şahan ve Arif Ay yaralanmış, yaralanan görevliler ivedilikle Kastamonu Eğitim ve Araştırma Hastanesi'ne sevk edilmiştir."" ifadelerine yer verildi.
Nevşehir doğumlu polis memuru Ahmet Şahan'ın yapılan müdahaleye rağmen şehit olduğu aktarılan açıklamada, şunlar kaydedildi:
""Olay yerinde özel harekat ekiplerince yapılan operasyon sonucunda firari şahsın evde rehin olarak tuttuğu annesi sağ olarak çıkarılmış, firari İsmail Bayam etkisiz hale getirilmiştir. Operasyonda hayatını kaybeden şehidimize Allah'tan rahmet, kederli ailemize ve emniyet teşkilatımıza başsağlığı, yaralı polis memurumuza acil şifalar diliyoruz.""
TBMM Başkanı Numan Kurtulmuş, Kastamonu'da şehit olan polis memuru Ahmet Şahan için taziye mesajı yayımladı.
Kurtulmuş, sosyal medya hesabından yaptığı paylaşımda, ""Kastamonu'da şehit olan kahraman polis memurumuz Ahmet Şahan'a Allah'tan rahmet, yakınlarına ve aziz milletimize başsağlığı diliyorum. Mekanı cennet olsun."" ifadelerini kullandı.
"
https://www.aa.com.tr/tr/dunya/israilin-saldirilarinda-gazzede-300-gunde-16-bin-314-cocuk-hayatini-kaybetti/3292270,İsrail'in saldırılarında Gazze'de 300 günde 16 bin 314 çocuk hayatını kaybetti,"İsrail ordusunun, 7 Ekim 2023'ten bu yana Gazze Şeridi'ne yönelik saldırılarında 16 bin 314 çocuk hayatını kaybetti.","Gazze'deki hükümetin Medya Ofisinden yapılan açıklamada, İsrail'in Gazze'ye 300 gündür sürdürdüğü saldırılara ilişkin bilgi verildi.
Açıklamada, İsrail ordusunun ""7 Ekim 2023'ten bu yana Gazze Şeridi'nde 3 bin 457 katliam gerçekleştirdiği"" bildirildi.
İsrail ordusunun Gazze Şeridi'ne yönelik saldırılarında 16 bin 314 çocuk ve 10 bin 980 kadının hayatını kaybettiği belirtilen açıklamada, 10 bin kişinin enkaz altında veya kayıp olduğu, hastanelere ulaşan ölülerin sayısının 39 bin 480 olduğu, 91 bin 128 kişinin de yaralandığı hatırlatıldı.

Gazze'de İsrail saldırılarına maruz kalanların yüzde 69'unun kadın ve çocuk olduğu vurgulandı.
İsrail'in halkı zorla aç ve susuz bıraktığı, yardımların girişini engelleyerek insani felakete sebep olduğu Gazze'de 35 kişinin yetersiz beslenme ve sıvı kaybı nedeniyle hayatını kaybettiği hatırlatıldı.
İsrail ordusunun 7 Ekim'den bu yana Gazze'ye 82 bin tondan fazla patlayıcıyla saldırı düzenlediği aktarılan açıklamada, sağlık sektörünü de hedef alan İsrail saldırılarında Gazze'de 885 sağlık çalışanı ve 79 sivil savunma görevlisinin yaşamını yitirdiği kaydedildi.
Gazze'de 165 gazetecinin İsrail saldırılarında öldüğüne dikkat çekilen açıklamada, İsrail saldırıları nedeniyle Gazze'de 17 bin çocuğun ebeveynlerinden biri veya her ikisinden yoksun şekilde yaşadığı vurgulandı.
İsrail ordusunun baskın yaptığı Gazze Şeridi'ndeki hastanelerde 7 toplu mezarın tespit edildiği ve bu toplu mezarlardan 520 Filistinlinin cesedinin çıkarıldığı belirtildi.
Gazze'de 3 bin 500 çocuğun yetersiz beslenme ve gıda eksikliği nedeniyle ölüm tehlikesi ile karşı karşıya kaldığı bildirilen açıklamada, çeşitli hastalıklardan sıkıntı çeken 3 bin hastanın da Gazze dışında tedavi altına alınması gerektiği vurgulandı.
İsrail ordusunun, Gazze Şeridi'nde yerinden edilen Filistinlilerin sığındığı 168 barınma merkezini hedef aldığı aktarıldı.
Hayati tehlikesi bulunan ve yurt dışında tedavi edilmesi gereken yaralı sayısının 12 bin olduğu, yetersiz sağlık hizmeti nedeniyle 10 bin kanser hastasının ölüm tehlikesiyle karşı karşıya bulunduğu belirtildi.
Yerinden edilen Filistinlilerin sığındığı kalabalık barınma merkezlerindeki insanlık dışı duruma işaret edilerek, yerinden edilme sonucu 1 milyon 737 bin 524 kişide bulaşıcı hastalık ve 71 bin 338 kişide de ""Hepatit A"" vakasının tespit edildiği bilgisi verildi.
Gazze'de sağlık bakımı verilemediği için 60 bin hamile kadının, ilaç eksikliği nedeniyle de kronik hastalığı bulunan 350 bin kişinin hayati tehlikesinin olduğu kaydedildi.
Açıklamada, İsrail ordusunun saldırılarını başlatmasından bu yana Gazze'de 5 binden fazla Filistinliyi gözaltına aldığı belirtildi.
İsrail askerlerinin 310 sağlık çalışanı ve 36 gazeteciyi alıkoyduğu, 2,3 milyon nüfuslu Gazze Şeridi'nde 2 milyon kişinin yerinden edildiği vurgulandı.
İsrail'in Gazze'deki saldırılarında 150 bin konutun tamamen, 200 bin konutun kısmen yıkıldığı, 80 bin konutun ise zarar görerek oturulamaz durumda olduğu bilgisi paylaşıldı.
İsrail ordusunun, 198 kamu tesisi ile 117 okul ve üniversiteyi yerle bir ettiği, 332 okul ve üniversitenin ise kısmen zarar gördüğü ifade edildi.
Gazze Şeridi'nde İsrail ordusunun saldırılarında 107 araştırmacı ve öğretim görevlisinin yaşamını yitirdiğine dikkat çekildi.
İsrail ordusunun Gazze'de 610'unu tümüyle yıktığı 211 camiye zarar verdiği ve 3 kiliseyi hedef alarak yıkımına neden olduğu aktarıldı.
Gazze'de İsrail'in 162 sağlık kuruluşunu hedef aldığı, 68 sağlık merkezi ile 34 hastaneyi hizmet dışı bıraktığı, 131 ambulansı da kullanılamaz hale getirdiği belirtildi.
İsrail'in Filistin'in kültürel mirasını da hedef aldığı, Gazze'de 206 tarihi ve kültürel varlığı yıktığı ifade edildi.
Gazze Şeridi'nde 7 Ekim 2023'ten bu yana 3 bin 30 kilometre uzunluğunda elektrik hattının İsrail saldırıları nedeniyle tahrip edildiği belirtildi.
İsrail ordusunun bombardımanında, 34 stadyum, spor tesisi ve salonun yıkıldığı aktarılan açıklamada, Gazze'de 700 su kuyusunun zarar görerek hizmet dışı kaldığı kaydedildi.
İsrail'in Gazze'ye saldırılarının geride bıraktığı zararın ise 33 milyar dolar olduğu vurgulandı."
https://www.aa.com.tr/tr/gundem/bakan-uraloglu-trabzonspor-sehrimizin-taninmasina-kulturune-gercekten-katki-vermis-bir-kulup/3292250,"Bakan Uraloğlu: Trabzonspor, şehrimizin tanınmasına, kültürüne gerçekten katkı vermiş bir kulüp","Ulaştırma ve Altyapı Bakanı Abdulkadir Uraloğlu, ""Trabzonspor şehrimize, şehrimizin tanınmasına, şehrimizin kültürüne gerçekten katkı vermiş, hizmet etmiş bir kulüp."" dedi.","Bakan Uraloğlu, kentteki bir otelde düzenlenen Trabzonspor'un ""Süper Lig'de 50. Yıl"" etkinliğinde yaptığı konuşmada, Trabzon'un özü, sözü, gönlü, sevdası bir olan futbol ve memleket sevdalılarının şehri olduğunu söyledi.
Trabzon'un bir evladı olmaktan mutluluk duyduğunu dile getiren Uraloğlu, ""Şimdi her şehrin bir takımı varmış. Hani var biliyoruz öyle veya böyle ama Trabzonspor'un da bir şehri var. Tabii bu alıntı, bu benim sözüm değil. Mustafa Şen vekilimizden alıntıdır. Güzel bir söz gerçekten. Bu anlamda Trabzonspor şehrimize, şehrimizin tanınmasına, şehrimizin kültürüne gerçekten katkı vermiş, hizmet etmiş bir kulüp."" ifadesini kullandı.
Uraloğlu, etkinliğin önemine dikkati çekerek, ""50 yılda bir bu formatta düzenlenmiş olan ama mutlaka bu formatın daha kısa sürelerde, belki bir hani daha serbest zamanlı, sadece bir açılış seremonisi değil, bir çalıştay, sempozyum gibi de bu olabilir. Trabzon'un bu anlamda da gerçekten derinliği var. Hep beraber bunu organize edebiliriz. Şimdi 50 yıla sığmış olan gerçekten, tabii kuruluş 67 dersek, 57 yıla sığmış olan bir hikaye var. "" diye konuştu.
Trabzonspor'un şampiyonlukları hakkında bilgilendirmede bulunan Uraloğlu, ""Bunlar gerçekten bizim için kıymetli. Biraz önce baktım. Burada 6 tane kupa var. Dört tanesi yerde, iki tanesi de yukarıda. Gerçekten böyle bir şehirdeyiz."" dedi.
Bakan Uraloğlu, Trabzonspor ile ilgili yaşadığı anıları da anlatarak, sözlerini şöyle sürdürdü:
""Bu şehrin, bu şampiyonluklarına geçmişten kadrolar sayıldı. Şimdi benim önümde de var ama o kadroları müsaadenizle ben saymayayım. Hizmet eden insanlar var. Siz gerçekten çok güzel tesisler yaparsınız. Siz çok güzel sporcular, futbolcular yetiştirirsiniz ama onu seyretmeyen, takip etmeyen bir taraftar grubu, bir şehir yoksa onların hiçbir anlamı da olmaz. Onun için ben burada müsaadenizle Trabzonspor'un bu seviyeye gelmesinde her şeyiyle gönlünü veren Trabzonspor taraftarlarına teşekkür ediyorum. Allah razı olsun.""
Böyle bir organizasyonun yapılmasında emeği geçenlere de teşekkür eden Uraloğlu, şunları kaydetti:
""Bu programın tertip edilmesinde, bu programın, bu organizasyonun yapılmasında başta Faruk abimiz, kulüp başkanımız ve değerli yöneticileri, içerisinde isimlerini sayamayacağım destek veren herkes ama biraz önce söylediğim gibi siz her türlü futbol oynarsınız, tesisi yaparsınız. Seyirciniz yoksa anlamı yok. Onun için bu etkinliğe Türkiye'nin her tarafından katılmış olan sizlere çok teşekkür ediyorum. İnşallah 2024-2025 sezonunda başkanım yani bu arayı çok açmıştık inşallah yeni bir şampiyonluğu tatmayı Rabbim bize nasip etsin diyorum. Yine bu vesileyle şehrimize Trabzonsporumuza hizmet eden şimdiye kadar hizmeti geçen hayatta olanlara ben Rabbim'den uzun ömür, sağlık ve ömür niyaz ediyorum. Ölmüş olanlara da buradan rahmet diliyorum.""
Uraloğlu, savaşların yaşandığı bir coğrafyada bulunulduğunu belirterek, ""Spor ne kadar birleştirici onun kıymetini biliyoruz ama coğrafyamızdaki sıkıntılardan son bir sözü söyleyeyim müsaadenizle gerçekten Gazze'de yaşanan bir vahşet var ve orada katledilen İsmail Heniyye var. Ben Gazzeli kardeşlerimize de bu vesileyle ölenlere rahmet diliyorum. Bir an önce oradaki de sükunun sağlanması, onların özgürlüklerine kavuşmasını niyaz ediyorum."" dedi.
Sağlık Bakanı Kemal Memişoğlu da Trabzon'un şehzadeler şehri olduğunu belirterek, ""Bu şehir Mustafa Kemal Atatürk'ün Kurtuluş Savaşı'nda en önemli şehrin dediği şehir. Onun için bu şehir aynı zamanda mücadelenin, inanmışlığın, adanmışlığın şehri esasında. Bu futbol takımı da onu gösteriyor."" diye konuştu.

Arka plandaki kendinin de olduğu fotoğrafı gösteren Memişoğlu, şöyle devam etti:
""Ben burada çocuğum. Ali Kemal abiler, Necati abiler, Faruk abi kafile başkanı olduğu zaman onlarla yolculuk yaptım. Ne meşakkatlerle bu yola çıkıldığını, ne zorluklar yaşandığını biliyorum ama zahmetsiz rahmet olmuyor. Özellikle iyi çalışmamız, idealleri kaybetmememiz ve kendimize güvenimiz, sevdamızla beraber yürümemiz gerekiyor. Sadece futbolda değil, sporda değil. Esasında Trabzonspor'un bu devrimi yaratması Anadolu'nun Türk insanının neler yapacağının da göstergesiydi. Biz inşallah bunları daha iyi yaparız.""
Memişoğlu, dünyada yaşanan olaylara da dikkati çekerek, ""Bugün dünyada bir vahşet medeniyetinin maalesef hüküm sürdüğü bir dünyada yaşıyoruz. İnsanların birbirine empati duymadığı, idealizmin kaybolduğu, yapaylığın ön plana çıktığı bir dünyada yaşıyoruz. Onun için duygularımızı kaybetmeyeceğimiz bu anılarımızı çocuklarımıza, gençlerimize anlatmamız lazım."" dedi.
Sadece makamlarla, parayla, sıfatlarla yaşanmadığını ifade eden Memişoğlu, şunları kaydetti:
""Esasında anılarla ve idealistlikle yaşanıyor. Eğer bunu topluma anlatabilirsek, empati duygusunu, çalışkanlığı, başkasını anlamayı diğer gamla anlatırsak, birçok problemin üstünden geliriz. Bu toplum bir araya geldiği zaman başaramayacağı hiçbir şey olmadığını gördüm. Hem Kovid'de gördüm hem depremde gördüm. Önemli olan bizim bir araya gelebilmemizdir. Ayrıştırıcı taraflarımızı değil birleştirici taraflarımızı ön plana çıkarırsak işte böyle efsaneler oluşturuluyor, böyle başarılar oluşturuluyor.""
Memişoğlu, Sağlık Bakanı olarak da elinden geldiğince sağlığı geliştirmeye katkı sağlayacağına işaret ederek, ""Türkiye'nin en önemli sağlıkla ilgili merkezlerinden birisi Trabzon. Biz de elimizden geldiğince desteği yapacağız."" ifadesini kullandı.
Konuşmaların ardından toplu fotoğraf çekimi sırasında da Bakan Memişoğlu, çocukluk yıllarında babasıyla Trabzonspor ile ilgili anılarını anlattı.
Öte yandan Bakanlar Uraloğlu ve Memişoğlu, Trabzon Valiliği ile Büyükşehir Belediyesi'ni de ziyaret etti."
https://www.aa.com.tr/tr/dunya/israil-ordusunun-beyruta-yonelik-hava-saldirisinda-olenlerin-sayisi-7-ye-yukseldi/3292177,İsrail ordusunun Beyrut'a yönelik hava saldırısında ölenlerin sayısı 7’ye yükseldi,İsrail ordusunun Lübnan'ın başkenti Beyrut'un güney bölgesine yönelik saldırısında ölenlerin sayısının 7'ye yükseldiği bildirildi.,"Lübnan Sağlık Bakanlığı tarafından yapılan açıklamada, İsrail ordusunun Beyrut'taki Dahiye bölgesinde bir binaya düzenlediği hava saldırısındaki kayıplarla ilgili bilgi verildi.
Açıklamada, İsrail'in hava saldırısı sonucu aralarında Hizbullah’ın komutanlarından Fuad Şükür'ün (63) de bulunduğu 3'ü kadın ve 2'si çocuk, toplam 7 kişinin hayatını kaybettiği kaydedildi.
Öte yandan Hizbullah Genel Sekreteri Hasan Nasrallah'ın Şükür'ün cenazesinde bir konuşma yapması bekleniyor.
Sağlık Bakanlığı daha önce yaptığı açıklamada yaralı sayısını da 80 olduğunu duyurmuştu.
İsrail ordusu, 30 Temmuz'da yaptığı açıklamada, Lübnan’ın başkenti Beyrut’a düzenlediği hava saldırısında Hizbullah’ın komutanlarından Şükür’ü öldürdüğünü duyurmuştu.
Hizbullah Hareketi de daha sonra İsrail ordusunun Beyrut'a düzenlediği hava saldırısında üst düzey komutanı Fuad Şükür'ün öldüğünü doğrulamıştı.
İsrail basınında da Şükür'ün birkaç yıl önce Hizbullah'ın ""hassas füze projesi"" komutanı olarak atandığı aktarılmıştı.
Hizbullah komutanı Fuad Şükür, 1983'te Beyrut'taki ABD Deniz Piyadeleri kışlasının bombalanmasında rolü olduğu iddiasıyla Washington'un başına ödül koyduğu isimler arasında yer alıyordu.
"
https://www.aa.com.tr/tr/dunya/yeryuzu-doktorlarindan-gazzede-yasam-savasimiz-suruyor-kampanyasi/3292162,"Yeryüzü Doktorlarından ""Gazze'de Yaşam Savaşımız Sürüyor"" kampanyası","Gazze'de uzun yıllardır sağlık hizmetleri veren Yeryüzü Doktorları Derneği, ""Gazze'de Yaşam Savaşımız Sürüyor"" kampanyası başlattı.","Dernekten yapılan açıklamada, Gazze'ye yönelik 300 gündür devam eden hava saldırılarının bölgede derinleşen bir insani krize yol açtığı belirtildi.
Bölgede 2015'ten bu yana hizmet veren derneğin, kriz başladığından beri Gazze'nin tüm hastanelerinde gönüllü sağlık hizmeti sunduğu aktarılan açıklamada, dünyanın dikkatini bu yaşam mücadelesine çekmek amacıyla ""Gazze'de Yaşam Savaşımız Sürüyor"" kampanyası başlatıldığı kaydedildi.
Açıklamada, Gazze Sağlık Bakanlığının, içme suyu yetersizliğinin yanı sıra kanalizasyon sularının sokaklara ve çadır kentlere taşmasının menenjit, hepatit C ve çocuk felci gibi hastalıkların yayılmasına neden olduğunu duyurduğu ifade edildi.
Hamile kadınların açlık, kısıtlı sağlık erişimi ve bulaşıcı hastalıkların arttığı bölgelerde doğum yapmak zorunda oldukları, enfeksiyon ve kanama riskiyle karşı karşıya kaldıkları vurgulanan açıklamada, Gazze'nin yeniden kalkınması ve şehrin en büyük hastanesi Şifa Hastanesi'nin yeniden sağlık sistemine kazandırılması için çalışmaların sürdüğü belirtildi.
Açıklamada, kampanya kapsamında derneğin yardım tırlarını Mısır ve Ürdün'den gönderdiği, Gazze'de de çocuklara destek ve moral etkinlikleri düzenlediği aktarılarak, temel insani yardım, medikal malzeme, ambulans tedariği ve sıcak yemek dağıtımı gibi hayati önem taşıyan yardımlarından bugüne kadar 415 binden fazla kişinin faydalandığı kaydedildi."
https://www.aa.com.tr/tr/dunya/filistin-heniyye-suikasti-nedeniyle-bmnin-israilden-hesap-sormasini-istedi/3292123,"Filistin, Heniyye suikastı nedeniyle BM'nin ""İsrail'den hesap sormasını"" istedi","Filistin'in Birleşmiş Milletler (BM) Daimi Temsilcisi Riyad Mansur, İsmail Heniyye'nin İran'da maruz kaldığı suikast için İsrail'den hesap sorulmasını istedi.","Filistin resmi ajansı WAFA'da yer alan habere göre, Filistin'in BM Daimi Temsilcisi Mansur, BM Genel Sekreteri Antonio Guterres'in yanı sıra BM Genel Kurul Başkanı Dennis Francis ve BM Güvenlik Konseyinin (BMGK) aylık başkanlığını yapan Rusya'nın Temsilcisi Vassilly Nebenzia'ya birer mektup gönderdi.
Mektuplarında İsrail'in, BMGK kararlarını açıkça ihlal ederek Filistin halkına karşı ""keyfi bir savaş"" yürüttüğünü ifade eden Mansur, ""İsrail, Gazze Şeridi'ndeki Filistin halkına yönelik soykırım savaşını 300 gündür sürdürüyor. Gazze'de öldürülen çocuk, kadın ve yaşlı Filistinlilerin yanı sıra insani yardım ve sağlık alanında çalışan gönüllüler ile gazetecilerin sayısındaki artış devam ediyor."" ifadelerini kullandı.
İsrail ordusunun Gazze Şeridi'nde evleri ve yerleşim mahallelerini bombalamaya devam ettiği gibi Gazze'den kaçırdığı sivilleri de İsrail'deki hapishanelerde her türlü işkence ve tacize maruz bıraktığını aktaran Mansur, İsrail'in bu süre zarfında işgal altındaki Batı Şeria ve Duğu Kudüs'te hem ordusuyla hem de ""gaspçı yerleşimcilerle"" Filistinlilere şiddetli saldırıları sürdürdüğünün de altını çizdi.
Tel Aviv yönetiminin ayrıca Batı Şeria ve Kudüs'te Filistinlilere ait evleri yıktığı ve topraklarında ""yeni yerleşim projelerini"" hayata geçirdiğine işaret eden Mansur, İsrail'in kapsamlı saldırılarıyla Batı Şeria ve Kudüs'teki Filistinlileri tehcire zorladığına vurgu yaptı.
İsrail'in her gün ""haydut bir devlet"" gibi davranmaya devam edeceğini kanıtladığını dile getiren Mansur, Hamas Siyasi Büro Başkanı Heniyye suikastını hatırlatarak, ""Bu suikast suçu ve öncesinde işlenenler de İsrail'in bir haydut devlet gidi davranmaya devam edeceğini kanıtlıyor."" ifadelerini kullandı.
Heniyye suikastının İran egemenliğine yönelik açıkça bir ihlal olduğunu belirten Mansur, İsrail ordusunun zaten Lübnan ve Suriye topraklarına yönelik aynı ihlalleri tekrarladığını kaydetti.
Heniyye suikastı ve Gazze'de 130 binden fazla Filistinlinin acımasızca öldürülmesi ve yaralanması konusunda İsrail'den hesap sorulmasını isteyen Mansur, İsrail'in Gazze'ye yönelik yaklaşık 10 aydır devam eden saldırılarının durdurulması çağrısında bulundu.
Mansur, İsrail'i bölgesel istikrarı bozma ve Orta Doğu'yu kapsamlı bir savaşa sürüklemeye çalışmakla suçladı.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 172'si çocuk, 10 bin 798'si kadın olmak üzere 39 bin 480 Filistinli öldü, 91 bin 128 kişi yaralandı.
Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor.
Heniyye, yeni İran Cumhurbaşkanı Mesud Pezeşkiyan'ın yemin törenine katılmak için Tahran'da bulunuyordu.
İran Devrim Muhafızları Ordusu, 31 Temmuz'da sabaha karşı yaptığı açıklamada, Heniyye'nin Tahran'da kaldığı konutuna saldırı düzenlendiğini duyurdu.
İran ve Hamas Hareketi suikasttan İsrail'i sorumlu tutarken İsrailli yetkililer olayla ilgili açıklama yapmaktan kaçındı.
Heniyye, 6 Mayıs 2017'de Hamas Şura Konseyi tarafından Halid Meşal'in yerine Hamas'ın Siyasi Büro Başkanı seçilmişti."
https://www.aa.com.tr/tr/saglik/kelebek-hastasi-kolundaki-tumorden-eskisehir-sehir-hastanesindeki-operasyonla-kurtuldu/3292112,"""Kelebek hastası"" kolundaki tümörden Eskişehir Şehir Hastanesindeki operasyonla kurtuldu","Halk arasında ""kelebek hastalığı"" olarak bilinen ""epidermolysis bullosa (EB)"" hastası Elif Sultan Karabayır'ın kolundaki tümör, Eskişehir Şehir Hastanesinde operasyonla alındı.","Başhekimlikten yapılan açıklamaya göre, sol kolunda tümör oluşan 22 yaşındaki Karabayır, Plastik Rekonstrüktif ve Estetik Cerrahi Uzmanı Opr. Dr. Abdulkadir Kadir Calavul tarafından muayene edildi.
Tetkiklerin ardından ameliyat edilen Karabayır'ın kolundaki tümör temizlendi, bacağından alınan deriyle yarası kapatıldı.
Açıklamada görüşlerine yer verilen Opr. Dr. Calavul, hastanın İl Sağlık Müdürü Doç. Dr. Yaşar Bildirici aracılığıyla kendisine ulaştığını bildirdi.
Ameliyatla Karabayır'ın kolundaki tümör dokusunu temizlediğini belirten Calavul, ""Kolunu kesmeden ameliyatını yapabileceğimi söyledim. Bacağından aldığım dokuyla da yara alanını kapattım. Son durumu iyi, şu an radyoterapi süreci başlayacak. Radyoterapiden sonra taburcu edilecek."" bilgisini paylaştı.
Elif Sultan Karabayır da kolunda iyileşmeyen yara nedeniyle daha önce başka hastanede muayene edildiğini aktardı.
Tümörün varlığının, Eskişehir Şehir Hastanesinde kolundan parça alındığında ortaya çıktığını kaydeden Karabayır, ""Diğer hastanelerde kolumun alınabileceği ihtimalinin olduğu söylendi, kabul etmedik. Abdulkadir Kadir Calavul hocaya ulaştık, onun sayesinde kolumu temizlediler. Kendimi iyi hissediyorum."" ifadesini kullandı.
Karabayır, bu süreçte yanında olan ailesine, Bildirici ve Calavul ile Şehir Hastanesi Başhekimi Doç. Dr. Mustafa Sungur ve hastane personeline teşekkür etti."
https://www.aa.com.tr/tr/dunya/israil-saldirilarindan-kacan-gazzeliler-olmeden-mezara-giriyor/3292106,"İsrail saldırılarından kaçan Gazzeliler, ""ölmeden mezara giriyor""","Gazze Şeridi'nin güneyindeki Han Yunus kentinde yaşayan Filistinliler, İsrail ordusunun 10 aydır sürdürdüğü saldırılardan kaçarken mezarlıklara sığınıyor.","İsrail ordusunun saldırılarında evi yıkılan 11 yaşındaki Nefise Kevari, yaşıtları gibi rahat bir yatakta uyumak ve parkta oynamak yerine 8 kişilik ailesiyle Han Yunus'ta sığındığı mezarlıkta hayat mücadelesi veriyor.
Filistinli kız çocuğu Kevari'nin kardeşi ve arkadaşlarıyla mezar taşları arasında kumlarla oynaması, İsrail saldırıları nedeniyle yerinden edilenlerin Gazze Şeridi'nde yaşadığı acıların boyutun ortaya koyuyor.

Ölülerin istirahatgahı olan mezarlıklar Gazze'de hem yerinden edilenlerin sığınma mekanları hem de çocukların oyun alanları arasında bulunuyor.
İsrail ordusunun 10 aydır saldırılarını sürdürerek sivil yerleşim yerlerini, altyapıyı ve sağlık sistemini hedef aldığı, açlığa ve hastalıkların yayılmasına neden olduğu Gazze Şeridi'nde yerinden edilen Filistinlilerin mezarlıklarda yaşamaya başlaması, Gazze halkının yaşadığı trajediyi yansıtıyor.
Sivil binaları hedef alan ve yerleşim yerlerinin boşaltılmasını isteyen İsrail ordusunun saldırıları nedeniyle 2,3 milyon nüfuslu Gazze Şeridi'nde yaklaşık 2 milyon kişi yerinden edildi.
Yaşadıkları yerleri ve evlerini terk etmek zorunda kalan Filistinliler, yakınlarının, tanıdıklarının evlerine, okullara sığınmak zorunda kalırken, bazıları sokaklarda çadırlar kuruyor bazıları da stadyumlar, hapishaneler ve mezarlar gibi su, yiyecek ve temel yaşam gereksinimlerinin bulunmadığı yerlerde hayata tutunmaya çalışıyor.

Filistinli kız çocuğu Nefise Kevari, AA muhabirine yaptığı açıklamada yaşadıkları sıkıntıları anlatarak,""(İsrail ordusunun) kara saldırıları nedeniyle yerimizden edilerek, evimizden mezarlığa geldik. Hastanelere, mezarlıklara, birçok yere geçtik, her gün uçak sesleri, yakınlarını kaybedenlerin ağlamaları ve çığlıklarını duyuyoruz. Cenazeleri görüyor ve büyük korku yaşıyoruz."" ifadesini kullandı.
Mezarlar arasında oynamaktan korku ve endişe duyduğunu vurgulayan Kevari, bu ""acı gerçekle yaşamaya çalıştığını"" dile getirdi.
Mezarlıkta yaşamak zorunda kalan Ahmed Kevari de ""Biz, mezarlıklarda, ölülerin yanında yaşayan, nefes alıp veren ölüleriz."" dedi.
İsrail ordusunun saldırısında hayatını kaybeden iki kuzeninin defnedildiği mezarlıkta çadır kurarak yaşamak zorunda kaldığını ifade eden Kevari, hayatta kalmak için Cevret el-Lut bölgesinde Filistinlileri hedef alan İsrail saldırısında ölen kuzenlerinin yanında uyumak zorunda kaldığını söyledi.

Kevari, ""İsrail ordusunun, Han Yunus'un doğu bölgelerinin tehlikeli savaş bölgesi bahanesiyle boşaltılmasını istemesinin ardından yerimizden edildik ve barınacak bir yer aramak zorunda kaldık."" diye konuştu.
Han Yunus'un batısındaki sahil kesiminde ve Mevasi bölgesinde kalacak yer bulamadığını belirten Kevari, ""Her yer oldukça doluydu ve çadır kuracak bir yer yoktu."" ifadesini kullandı.
Kevari, mezarlıkta yaşamak zorunda kaldığına işaret ederek ""Kendimizi ölülerle birlikte gömdük ama hala hayattayız. Artık hiçbir duygumuz ve hissiyatımız yok, psikolojik durumumuz son derece zor, savaş bizi yorgun düşürdü."" şeklinde konuştu.
Zor şartlarda hayat mücadelesi veren Filistinli, ""Kendinizi bir mezarlığın içinde ve bir mezarın yanında uyurken hayal edebiliyor musunuz? Savaştan önce mezarlığın yanına varır varmaz çabucak geçmek için hızlıca yürürdük."" şeklinde serzenişte bulundu.

Filistinli Rehab Kevari de ""Bu savaş en zoru oldu, İsrail ordusu bize güvenli bölgelere gidin diyor sonra oradaki sivilleri bombalıyor. O zaman İsrail ordusunun iddia ettiği güvenli bölgeler ve güvenlik nerede?"" diye sordu.
Filistinli kadın, ""Mezarlığa geldik ve burası da güvenli değil. İsrail ordusu buraları da işgal ve yerle bir etti, harabeye çevirdi. Ne ölüler kurtulabildi ne diriler."" diye konuştu.
Fethi Muharib de Ebu Cezer Mezarlığı'ndaki duruma ilişkin, ""Yerinden edilen Filistinliler, barınacak yerleri ve hiçbir alternatifleri olmadan mezarlıklara geliyor. Kendilerini ve ailelerini korumak için mezarların üstünde ve içinde oturmak zorunda kalıyor. Burada hepimiz ölüyüz, bizimle ölüler arasında fark yok."" ifadelerini kullandı.
Yerinden edilen Filistinlilerin yakınlarının gömülmesi için defin işlemlerinin maliyetini karşılayamadığını söyleyen Muharib, mezarlıklarda insanlara defin işlemleri konusunda yardım sağladıklarını anlattı.
Yerinden edilen Menar Kevari de ""Yaşıyoruz ama aslında ölüyüz. Biz bu dünyadan hiçbir şey istemiyoruz. Sadece evlerimizde kalıp güven içinde yaşamak istiyoruz. Suyun ve yiyeceğin olmadığı, insan yaşamına uygun olmayan, daha çok hayvanların yaşamasına uygun barakalarda yaşıyoruz."" şeklinde konuştu.
İsrail saldırılarından önce bile temiz suya erişimde sıkıntıların yaşandığı Gazze Şeridi'nde yerinden edilen Filistinliler, birkaç litre temiz su elde edebilmek için büyük sıkıntılar çekiyor ve su bulamama korkusuyla su kullanımını azaltmaya yöneliyor.
Yiyecek sıkıntısının da yaşandığı Gazze'de, İsrail ordusunun insani yardım girişini engellemesi sebebiyle bölge halkı gıda sıkıntısıyla da mücadele ediyor.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 172'si çocuk, 10 bin 798'si kadın olmak üzere 39 bin 480 Filistinli öldü, 91 bin 128 kişi yaralandı.
Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor."
https://www.aa.com.tr/tr/dunya/israil-gazzede-alikoydugu-ve-iskenceye-maruz-biraktigi-19-filistinliyi-serbest-birakti/3292086,"İsrail, Gazze'de alıkoyduğu ve işkenceye maruz bıraktığı 19 Filistinliyi serbest bıraktı","İsrail, Gazze Şeridi'nde 7 Ekim 2023'ten bu yana devam eden saldırılarında alıkoyduğu Filistinlilerden 19 kişiyi serbest bıraktı.","Görgü tanıklarından alınan bilgiye göre, İsrail askerleri, 19 Filistinliyi Deyr el-Belah'ın doğusundaki Kissufim askeri bölgesinde serbest bıraktı.
Sağlık durumlarının kötü olduğu belirtilen Filistinliler, kentteki Aksa Şehitleri Hastanesine getirildi. Tedavi altına alınan Filistinlilerin vücutlarında işkence izleri görülüyor.
Serbest bırakılan Filistinliler, İsrail hapishanelerinde tutuldukları süre boyunca ""korkunç uygulamalara, aç bırakma, darp ve hakaret gibi çeşitli işkence yöntemlerine maruz kaldığını"" anlattı.
İsrail ordusu, Gazze Şeridi'nde kara saldırılarına başlamasından bu yana aralarında kadın, çocuk, sağlık ve sivil savunma çalışanlarının da bulunduğu binlerce Filistinliyi alıkoydu.
Bunlardan az bir kısmı daha sonra serbest bırakılırken, diğerlerinin akıbeti ise bilinmiyor.
İsrail güçlerinin alıkoyduğu ve sonrasında serbest bıraktığı Filistinlilerin ifadelerine göre, gözaltı süresi boyunca İsrail ordusu tarafından darp, işkence, hakaret ve sorguya maruz kalınıyor.
Filistin Esirler Cemiyeti ile Filistin Kurtuluş Örgütüne bağlı Esirler ve Serbest Bırakılanlar Heyetinin, ""26 Haziran İşkence Mağdurlarıyla Uluslararası Dayanışma Günü"" münasebetiyle yayımladığı ortak raporda, İsrail'in Gazze'de saldırılara başladığı 7 Ekim 2023'ten bu yana İsrail hapishaneleri ve kamplarında tutulan Filistinlilerden en az 18'inin hayatını kaybettiği belirtilmişti.
Hamas'tan da daha önce yapılan açıklamada, İsrail hapishanelerindeki Filistinli esirlerin, ""açlık, aşağılama, taciz, tıbbi ihmal, cinayet ve infaz dahil olmak üzere intikamın en acımasız ve korkunç biçimlerine maruz kaldığı"" kaydedilmişti.
"
https://www.aa.com.tr/tr/gundem/bursadaki-8-2-milyon-liralik-medikal-urun-vurgununda-6-saniga-dava/3292015,"Bursa'daki 8,2 milyon liralık medikal ürün vurgununda 6 sanığa dava","Bursa Şehir Hastanesine ait medikal ürünleri hastalara kullanılmış gibi gösterip başkalarına satarak 8 milyon liradan fazla kamu zararına yol açtıkları iddia edilen 6 sanık, ""zimmet"" ve ""nitelikli zimmet"" suçlarından yargılanacak.","Bursa Cumhuriyet Başsavcılığınca tıbbi malzemelerin bazı çalışanlar tarafından satılmasıyla ilgili yürütülen soruşturma kapsamında hazırlanan iddianamede, ecza deposu personeli M.K'nin, Bursa Emniyet Müdürlüğü Kaçakçılık ve Organize Suçlarla Mücadele Şubesine gelerek, İstanbul'da alt bayisi bulunan firmanın sahibiyle yaptığı telefon görüşmesinde kendilerine ait bazı medikal ürünlerin, bayisi olmayan başka bir kuruluş tarafından satışının teklif edildiğini söylediği bildirildi.
İddianamede M.K'nin bu medikal malzemelerin Ürün Takip Sistemi'nden lot kontrolünü yaptığında, Devlet Malzeme Ofisi üzerinden ihale yoluyla tedarik edildiğini, Türkiye genelinde hastanelere satıldığını belirlediğini, bu sağlık kuruluşlarının stoklarında olması gerektiğini ancak C.I. tarafından değerinin yarı fiyatına piyasa sürülmek istenildiğini öğrendiğini anlatmasının ardından soruşturmaya başlandığı bilgisine yer verildi.
Bursa Şehir Hastanesindeki ameliyathane malzemelerinin, ilgili birimde koordinatör olarak görev yapan sağlık memuru D.B. aracılığıyla kurum dışına çıkarıldığının anlaşıldığı aktarılan iddianamede, C.I'nın Balıkesir'in Altıeylül ilçesinde kullandığı depoda yapılan aramada 7 milyon 764 bin 202 liralık medikal ürün ele geçirildiği ve bunlardan 34'ünün söz konusu hastanenin envanterine kayıtlı olduğunun ortaya çıkarıldığı ifade edildi.
Sanıkların ve bazı yakınlarının hesaplarına gönderilen paraların tarihleriyle yer aldığı iddianamede, D.B'nin aracında ise yine hastaneye kayıtlı 361 bin 646 lira değerinde tıbbi malzeme bulunduğu, şu ana kadar tespit edilen kamu zararının 8 milyon 241 bin 678 lira olduğu kaydedildi.
Sağlık Bakanlığınca görevlendirilen başmüfettişin raporuna yer verilen iddianamede, hastalara kullanılmış gibi gösterilen ve usulsüz olarak hastalara sistem üzerinden çıkışı yapılan tıbbi malzemelerin daha sonra satışa çıkarılmak üzere biriktirildiği steril odanın açığa çıkarıldığı belirtildi.
Sanıkların tıbbi ürünlerin satışından elde ettikleri geliri ortak kullandıkları, D.B'nin bu paralarla tekne kiralayıp tatil yapmak için C.I'dan 4 bin avro isteyerek onay aldığına yönelik yazışmalar da iddianameye eklendi.
Steril odadan bazı çalışanların malzeme aldığı ve 579 medikal ürünün usulsüz olarak Bursa Şehir Hastanesi Ameliyathane Ana Cep Deposunda görevli hemşire H.Ş. tarafından sistem üzerinden hastalara kullanıldığının da ortaya çıkarıldığı bilgisi verilen iddianamede, diğer sanık H.Ş'nin de farklı tarihlerde içinde tıbbi ürünler bulunan koliler hazırladığı ve bunları D.B'nin yönlendirmesiyle onun odasına bıraktığını ifade edildi.
Envantere kayıtlı tıbbi ürünleri D.B. ile hastane dışına çıkaran veri girişi görevlisi A.H.A'ya satıştan elde edilen paralardan bir bölümünün aktarıldığına değinilen iddianamede, D.B'nin Bursa Şehir Hastanesi envanterinde bulunan ve kendi zimmetinde olan medikal tıbbi ürünleri usulsüz şekilde birçok kez çıkararak sanık C.I'ya sattığı, depodan eksilen malzemelerin yerine kullanılmış ürünleri sterilize ederek tekrar kullandırtarak açığı kapatmaya çalıştıkları aktarıldı.
A.H.A, C.I. ve H.Ş'nin ""zimmet"" suçundan 12'şer yıla, D.B, H.Ş. ve T.S'nin ise ""nitelikli zimmet""ten 18'er yıla kadar hapisle cezalandırılmaları istemiyle açılan davanın görülmesine Bursa 1. Ağır Ceza Mahkemesinde başlanacak.
Bursa Emniyet Müdürlüğü Kaçakçılık ve Organize Suçlarla Mücadele Şubesi Mali Suçlar Büro Amirliği ekiplerince mayıs ayında düzenlenen operasyonda, Bursa Şehir Hastanesine ait medikal malzemeleri satarak haksız kazanç elde ettikleri ileri sürülen C.I. (38) ile kamu görevlileri D.B. (43), H.Ş. (39), A.H.A. (40), H.Ş. (30), C.G. (38) ve T.S. (31) gözaltına alınmıştı. Adliyeye sevk edilen D.B, A.H.A. ile C.I. ""zimmet"" ve ""nitelikli dolandırıcılık"" suçlamasıyla tutuklanmış, diğer 4 kişi ise adli kontrol şartıyla serbest bırakılmıştı. A.H.A. daha sonra adli kontrol şartıyla tahliye edilmişti."
https://www.aa.com.tr/tr/dunya/israilin-300-gundur-saldirilarini-surdurdugu-gazzede-can-kaybi-39-bin-480e-cikti/3291956,İsrail'in 300 gündür saldırılarını sürdürdüğü Gazze'de can kaybı 39 bin 480'e çıktı,"İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı, son 24 saatte 35 kişi artarak 39 bin 480'e yükseldi.","Gazze'deki Filistin Sağlık Bakanlığından yapılan yazılı açıklamada, İsrail'in Gazze Şeridi'ne 300 gündür sürdürdüğü saldırılara ilişkin bilgi verildi.
İsrail ordusunun son 24 saatte düzenlediği bombardımanda 35 Filistinlinin daha hayatını kaybettiği ve 55 kişinin yaralandığı belirtildi.
İsrail'in 7 Ekim 2023'ten bu yana Gazze Şeridi'ne düzenlediği saldırılarda ölenlerin sayısının 39 bin 480'e, yaralananların sayısının da 91 bin 128'e çıktığı kaydedildi.

Açıklamada ayrıca hâlâ enkaz altında ve yol kenarlarında cesetlerin bulunduğu ancak İsrail'in engellemeleri nedeniyle sağlık ekipleri ile sivil savunma görevlilerinin cenazelere ulaşamadığı yinelendi.
Gazze'ye yönelik İsrail saldırılarında ölenlerin çoğunluğunu kadın ve çocukların oluşturduğu belirtilirken, saldırılar sonucu 10 bin Filistinlinin kayıp olduğu ifade ediliyor.
"
https://www.aa.com.tr/tr/saglik/odtunun-cip-merkezi-saglikta-9-kritik-alanda-yerli-cip-uretiyor/3291932,ODTÜ'nün çip merkezi sağlıkta 9 kritik alanda yerli çip üretiyor,"19 üniversite ve araştırma merkezi ile 7 özel sektör kuruluşunun yer aldığı MAESTRO Mikro Medikal Teknolojiler Platformu, hastalıkların tanı, takip ve tedavisi için yürütülen 9 projede yerli çip üretimi yapıyor.","TÜBİTAK desteğiyle, ODTÜ Mikro Elektromekanik Sistemler (MEMS) Merkezi liderliğinde 19 üniversite ve araştırma merkezi ile 7 özel sektör kuruluşunun yer aldığı MAESTRO Mikro Medikal Teknolojiler Platformu, hastalıkların tanı, takip ve tedavisinde yerli çiplerin kullanıldığı ve bilimde çığır açması beklenen 9 farklı projenin geliştirilmesi için göreve başladı.
ODTÜ Makine Mühendisliği Bölümü Öğretim Üyesi ve ODTÜ MEMS Merkezi araştırmacısı Doç. Dr. Ender Yıldırım ile ODTÜ MEMS Merkezi Yönetim Kurulu Üyesi ve ODTÜ Elektrik ve Elektronik Mühendisliği Bölümü Öğretim Üyesi Prof. Dr. Haluk Külah, sağlıkta 9 kritik teknolojinin geliştirildiği TÜBİTAK 1004-Mükemmeliyet Merkezi Destek Programı kapsamında desteklenen MAESTRO-Mikro Medikal Teknolojiler Platformunun çalışmalarına ilişkin AA muhabirine açıklamalarda bulundu.

Yıldırım, çip teknolojilerinin uzun yıllardır insan hayatını etkilediğini, otomotiv endüstrisinden başlayarak farklı cihazlarla insan hayatına dokunduğunu ve artık sağlık bilimlerinde de oldukça önem kazanmaya başladığını vurguladı.
Platformda hastalıkların tanısında, tedavisinde veya takibinde kullanılabilecek çeşitli mikro medikal uygulamalar için çipler geliştirdiklerini ifade eden Yıldırım, farklı ortaklarla birlikte çalıştıklarını anlattı.
Tanı için geliştirilen çiplerin kardiyovasküler hastalıklar gibi kronik ve kompleks hastalıkların tanısında kullanılabileceğini, geliştirmekte oldukları bir başka çipin ise akciğer kanserinin hızlı tanısı için kullanılabileceğini belirten Yıldırım, şu bilgileri verdi:
""Kronik ve kompleks hastalıkların tanı ve takibi için hızlı adım atabilmeyi sağlayan çipler geliştiriyoruz. Ayrıca kanser gibi hastalıkların tedavisine yönelik sistemler üzerinde de çalışıyoruz. Bunun için insan vücudu dışında, çip içerisinde büyütülen 3 boyutlu hücre kültürleri üzerinde ilaçların test edilebildiği platformlar geliştiriyoruz.""

ODTÜ MEMS Merkezinin koordinatörlüğünde 9 teknik proje yürütüldüğüne işaret eden Yıldırım, ""Bu projeler, TÜBİTAK 1004 Mükemmeliyet Merkezi Destek Programı kapsamında destekleniyor. Her bir projenin farklı bir yürütücüsü var. ODTÜ MEMS olarak iki projenin yürütücülüğünü üstlenmiş durumdayız. Bütün platformun koordinasyonu da ODTÜ MEMS Merkezi tarafından sağlanıyor. Diğer kurumlar da kendi bütçeleri için yine TÜBİTAK 1004 programı kapsamında sağlanan destekle çalışmalarını devam ettiriyor."" diye konuştu.
Projelerinin teknoloji hazırlık seviyesinin 4 yıl içinde ciddi şekilde yükselmesinin hedeflendiğini belirten Yıldırım, ""Projelerden ticarileştirilebilecek ürünler çıkmaya başladı. Üç ara ürünümüz ticarileşmeye hazır durumda. 4 yıllık destek sürecinin sonunda 9 teknik projenin çıktıları ticarileşmeye mümkün olduğunca hazır hale getirilmiş olacak."" dedi.
Prof. Dr. Haluk Külah, merkezde uzun süredir mikro medikal teknolojiler üzerine çalışmalar yapıldığını, 20 seneyi aşkın zamanda oluşan bilgi birikimi, işbirliği ağı ve altyapı sayesinde belli bir noktaya gelindiğini anlattı.

TÜBİTAK 1004 programı kapsamında desteklenen Mikro Medikal Teknolojiler Platformunda, aralarında üniversiteler, hastaneler ve özel sektörden firmaların bulunduğu 26 farklı kuruluşun bir araya geldiğini ve ortak çalıştığını aktaran Külah, şöyle konuştu:
""Amacımız, ülke için katma değeri yüksek yerli ve milli mikro medikal çiplerin geliştirilmesi. 9 projenin her birinde geliştirilmekte olan yenilikçi teknolojiler, ülkemizin yakın zamanda mikro medikal teknolojilerde yurt dışına bağımlılığını azaltmak, kendi kendine yetmesini sağlamak ve bu alanda inovasyon kültürünü geliştirmek açısından avantaj sağlayacak.""
Çip teknolojisinin özellikle sağlık alanında kullanımına ilişkin Külah, şu değerlendirmelerde bulundu:
""Bu teknoloji, daha önce hayal bile edilemeyen bazı ürünlerin ortaya çıkmasını sağladı. Örnek olarak kan örneğinden çok ender rastlanan hastalıkların erken aşamada teşhis edilebilmesi ya da kafa travmalarında beyindeki sinyalleri algılayan mikro çipler sayesinde birtakım hasarların önceden tespit edilmesi mümkün. Kulak içi implantlar gibi biyomedikal implantların geliştirilmesi çip teknolojisine dayanıyor. Günümüzde bunları görmeye başladık. Yakın gelecekte daha çok göreceğiz. Bu alanda da öncü ülkeler arasında olabilmek önemli.""

TÜBİTAK 1004 programı kapsamında geliştirilen platformun 4 yıl boyunca yaklaşık 60 milyon lira ile desteklendiğini bildiren Külah, ""ODTÜ MEMS Merkezi araştırma programının yönetici kurumu. Bunun dışında alt projelerin yürütüldüğü yürütücü kuruluşlar var. Bu kuruluşlar TÜBİTAK Marmara Araştırma Merkezi (MAM), İzmir Yüksek Teknoloji Enstitüsü, Sabancı Üniversitesi, Yeditepe Üniversitesi AR-GE ve Analiz Merkezi, Bıçakcılar Tıbbi Ürünler Sanayi ve Ticaret AŞ ve GlakoLens Biyomedikal Biyoteknoloji Sanayi ve Ticaret AŞ. Bu 7 ana kurumun yanında, aralarında küçük, orta ve büyük ölçekli sanayi firmaları ve üniversitelerimizden araştırmacılarımızla birlikte çalışmalarımızı sürdürüyoruz."" bilgisini verdi.
ODTÜ MEMS Merkezinde, çipleri kendi tesislerinde tamamen yerli biçimde geliştirdiklerini kaydeden Külah, ""Gerek ODTÜ'de gerek diğer üniversitelerde yüksek lisans ve doktora programlarında kayıtlı öğrencilerimiz çalışıyor. Fikir aşamasından üretim aşamasına kadar her şey yerli ve milli olarak geliştiriliyor. Amaç zaten burada geliştirilen teknolojinin, sonunda Türkiye'de halihazırda var olan veya yeni kurulan filiz şirketler aracılığıyla ürüne dönüşebilmesi. Bunlar sayesinde son kullanıcıya erişmesi ve bu aşamada tamamen yerli ve milli mikro medikal çözümlerin oluşturulması hedefleniyor."" diye konuştu.
Haluk Külah, platform çatısı altında geliştirilen projeleri tanı, takip ve tedavi olarak 3 ana başlıkta açıkladı.
Projeler hakkında bilgi veren Külah, şunları kaydetti:
""Bıçakcılar ve Hacettepe Üniversitesi Tıp Fakültesi Beyin Cerrahisi ile birlikte kafa travmalarında beyin içinde, beyin yüzeyinde ilerleyen dalgaları takip edebilen, bu sayede travmanın sonuçlarını izleyebilen, bazı etkileri erkenden haber verebilen, gerekirse dışarıdan ilaçla müdahale edebilen bir mikro çip geliştiriyoruz. Şu anda benzer travmalarda kullanılan yöntemde kafatasında açılan geniş bir açıklıktan beyne büyük bir elektrot yerleştiriliyor ve bu elektrot her zaman bir kabloyla dışarı bağlı. Yani hasta birtakım olumsuz etkilere çok açık durumda olabiliyor. Tıp doktoru hocalarımızla birlikte üzerinde çalıştığımız projede, bu kadar büyük bir açıklığa gerek kalmadan ufak bir açıklıktan yerleştirilecek, hastayı da yataktan görece daha bağımsız hale getirebilecek yenilikçi bir sistem geliştiriyoruz. Bunun tamamlanması ve ürüne dönüşmesi, ilgili alanda çığır açabilir. Yine bir başka projede Boğaziçi Üniversitesinden araştırmacıların kurduğu bir filiz şirket olan GlakoLens yürütücülüğünde ODTÜ MEMS Merkezi altyapısı kullanılarak göz içi basıncı ölçen akıllı kontak lensler geliştiriliyor. Bunların piyasaya çıkmasının daha yakın olduğunu söyleyebilirim. Bu olduğu zaman tamamen yerli bir ürün kazandırılmış olacak. Ayrıca TÜBİTAK MAM ile birlikte yaptığımız çalışmalarda kandan kardiyovasküler hastalıklarla ilgili erken bilgi verebilecek biyosensörler ve damar tıkanıklıklarında kullanılan akıllı stentler geliştirilmesi hedefleniyor.""
Külah, merkezde yürütülen bir diğer projenin ise İzmir Yüksek Teknoloji Enstitüsü tarafından üç boyutlu hücre kültürlerinin büyütülebildiği çiplerin geliştirilmesi olduğunu söyledi.
Yeditepe Üniversitesi AR-GE ve Analiz Merkezinde yürütülen projede ise bu çipler kullanılarak, kanser tedavisine yönelik yenilikçi ilaçlar geliştirildiğini belirten Külah, ""Sabancı Üniversitesi tarafından yürütülen projede ise kan örneğinden kanser tespiti yapabilen bir sistem geliştirilmekte. ODTÜ MEMS Merkezinin yürütücü olduğu iki projede ise sırasıyla akciğer kanserinin erken tespitine yönelik bir biyosensör ve çocukluk dönemi kanserlerinin tedavisi sonucunda ortaya çıkabilen kısırlık probleminin etkilerini ortadan kaldırabilecek bir çip üstü organ platformu geliştirmekteyiz."" ifadelerini kullandı.
Haluk Külah, geliştirilen projelere ilişkin, ""9 projenin her birinin ilgilendiği alanda çığır açması, yenilik getirmesi söz konusu. Burada tabii bizi en çok heyecanlandıran sadece mühendisler olarak değil, tıp doktorları, biyologlar, farklı dallardan mühendisler, hepimizin birlikte çalıştığı, disiplinler arası projeler olması ve beraber yol katetmemiz."" değerlendirmesinde bulundu.
ODTÜ MEMS Müdürü Dr. Atilla Hakan Özdemir ise farklı alanlar için geliştirdikleri çiplerle, dünya çapında çip üretim merkezi olma hedefini hayata geçirmeye çalıştıklarını vurguladı."
https://www.aa.com.tr/tr/saglik/saglik-problemlerinde-internete-degil-aile-hekimligine-basvurun-cagrisi/3291925,"""Sağlık problemlerinde internete değil aile hekimliğine başvurun"" çağrısı","Koruyucu sağlık hizmetleri ile hastalıkların teşhis ve tedavisinde ilk başvuru noktası olan aile hekimleri, kişilerin, internette sağlığı riske atan ""kulaktan dolma"" öneriler yerine, en doğru ve güvenilir bilgilere ulaşmasına da rehberlik ediyor.","Türkiye'de Sağlıkta Dönüşüm Programı kapsamında 2010'dan itibaren ülke genelinde uygulamaya alınan aile hekimliği sistemi, bireylerin ikametlerine en yakın yerdeki sağlık hizmetlerine kolayca erişebilmesine olanak sağlıyor.
Birinci basamak başvuru noktası olan aile hekimleriyle hastanelerdeki yoğunluğun azaltılmasına da katkı sunulması amaçlanıyor.
Verilen hizmetlere ilişkin AA muhabirine açıklamalarda bulunan Etimesgut Bağlıca 2 No'lu Aile Sağlığı Merkezinde (ASM) görevli Uzm. Dr. Zeynep Büşra Ulusoy, aile hekimlerinin koruyucu sağlık uygulamaları açısından önemine dikkati çekti.

Vatandaşların genellikle hastalığında kendilerine başvurduğunu anlatan Ulusoy, ""Aile Sağlığı Merkezleri maalesef, insanların en çok üst solunum yolu enfeksiyonunda ya da ilaç yazdırmak için tercih ettikleri bir birim olarak görülüyor. Ancak bizler burada esas olarak koruyucu sağlık hizmetleri veriyoruz."" dedi.
Ulusoy, ASM'lerde verilen koruyucu sağlık hizmetlerine ilişkin şu bilgileri paylaştı:
""Merkezlerimizde 15-49 yaş aralığında kadın sağlığı izlemini yapmaktayız. Kanser taramaları aile sağlığı merkezlerimizde yürütülüyor. Hastaneye başvurmaya gerek kalmadan, 40-69 yaş arasındaki kadınların meme kanseri taramalarını, mamografilerini KETEM'lere yönlendirerek bizler organize ediyoruz. Rahim ağzı kanserine yönelik de 30-65 yaş arası kadınların 5 yılda bir HPV taramalarını yine KETEM'lere yönlendirerek yapmaktayız.

Ayrıca hem erkeklerde hem kadınlarda 50-70 yaş arası kolorektal kanserlerin taramalarını aile sağlığı merkezlerinde, gaitada gizli kan örneği alarak gerçekleştiriyoruz. Eğer sonuçlarda sıkıntılı bir durum görürsek hastanelere yönlendirerek gerekli müdahaleleri yapıyoruz.""
Kronik hastalıkların yönetimine ilişkin, diyabet, hipertansiyon, obezite ve kardiyovasküler risklere yönelik taramalar da gerçekleştirdiklerini anlatan Ulusoy, özellikle belirli yaş üstünde, risk grubundaki kişilerin tetkikler için tek tek aranarak merkeze davet edildiğini belirtti.
""Böylelikle uzun dönemde sekel bırakmadan, kronik hastalıkları erken dönemde teşhis ederek yönetmiş oluyoruz. Esas işimiz aslında tam olarak bu, koruyucu hizmetler."" diyen Ulusoy, bebekler ve yetişkinlerin aşılama uygulamalarının, çocukların gelişim takiplerinin, gebe/lohusa izlemlerinin de ASM'lerde yürütüldüğünü kaydetti.
Verilen tüm bu hizmetlere karşın vatandaşların bir rahatsızlık yaşaması durumunda doğrudan hastaneye başvurabildiğine işaret eden Ulusoy, genç bir hastasının çarpıntı şikayetiyle doğrudan kardiyolojiye gittiğini, yapılan detaylı tetkikler sonucunda da anemisinin (kansızlık) çıktığını aktardı.
Kansızlığın çarpıntıya yol açtığını bütün hekimlerin bildiğini, hasta kendilerine başvurmuş olsa zaten kan tetkiki yapılarak, tedavisinin hızla başlayacağını aktaran Ulusoy, ""Böylelikle hastanedeki hekimin yükünü almış olacak, esas kardiyoloji ihtiyacı olan hastaların da hekimine ulaşmasını kolaylaştırmış olacaktık."" ifadesini kullandı.
Ulusoy, ""Kişilerin akut şikayetlerde, kronik hastalıkların yönetimlerinde önce ASM'lere başvurması çok önemli. Biz zaten gerektiğinde hastanelere yönlendirmelerini yapıyoruz."" diye konuştu.
Uzm. Dr. Zeynep Büşra Ulusoy, kişilerin internette, sosyal medya platformlarında yer alan ""kulaktan dolma"" bilgilerle kendine teşhis koyup panikleyerek hastaneye başvurduğunu veya ""doğal"", ""bitkisel"" adı altında tedaviler uygulamaya çalıştığına işaret ederek, şöyle devam etti:
""Kişiler sağlıkla ilgili sorularını ilk önce bizlere gelip danışabilirler. İnternette okuduğu bilgilerle çeşitli tedavileri uygulamaya çalışan hastalarla karşılaşıyoruz. Örneğin, ben aynı zamanda Sağlık Bakanlığı onaylı akupunktur ve hacamat sertifikası olan bir hekimim, GETAT sertifikam var. Bu konuda eğitim aldığım için de doğru ile yanlışı ayırt edebiliyorum.
Ne yazık ki hastalar bir uzmana danışmadan bu yöntemleri gidip yaptırabiliyor ve uygun olmayan hastada gerçekten geri dönüşü olmayan, kötü sonuçlara sebep olabiliyor. Kolon kanseri bir hastam, kemoterapiyi bırakıp bitkisel tedavi almaya başlamış, bu kanserin bütün vücuduna yayılmasına sebep olmuştu. Kişiler, böyle yöntemlerle karşılaştıklarında, bunu önce mutlaka bir uzmana, hekimlerine danışmalılar.""
Ulusoy, vatandaşlara, ""Aile hekimlerinize randevu alarak veya almadan direkt başvurabilirsiniz. Aklınıza takılan en ufak bir problemde veya sağlık şikayetinde ilk basamak olarak lütfen aile hekimlerine müracaat edin. Biz gerekli değerlendirmeleri yaparız, gerektiğinde zaten hastaneye yönlendirilmenizi de sağlarız."" çağrısını yaptı.
Öte yandan Sağlık Bakanlığı, aile ve toplum sağlığı merkezlerini içine alan birinci basamak sağlık kuruluşlarıyla ilgili yeni bir yol haritası hazırlanması, bazı yeni uygulamaların devreye alınması için de düğmeye bastı. Bu konuda hazırlanacak yeni eylem planının ilerleyen günlerde kamuoyuna açıklanması planlanıyor.
Sağlık Bakanı Kemal Memişoğlu, konuyla ilgili daha önce Meclis'te, ""Önceliğimiz birinci basamak, temel sağlık hizmetleri. Bunun planlamalarıyla ilgili arkadaşlarımız çalışıyor, birkaç hafta içerisinde eylem planlarımızı ortaya koyacağız."" açıklamasında bulunmuştu."
https://www.aa.com.tr/tr/dunya/hastanelerin-kismi-calisabildigi-gazzede-2-milyonu-askin-insana-sadece-1400-yatak-dusuyor/3291919,Hastanelerin kısmi çalışabildiği Gazze'de 2 milyonu aşkın insana sadece 1400 yatak düşüyor,"Dünya Sağlık Örgütü (DSÖ) Sözcüsü Margaret Harris, sağlık sisteminin çökme noktasına geldiği Gazze'deki 36 hastaneden 16'sının kısmen hizmet verebildiğini söyledi.","Harris, 7 Ekim 2023'ten bu yana İsrail'in yoğun saldırıları altında bulunan Gazze'deki sağlık durumu ve son dönemde artan çocuk felci salgını riskine ilişkin AA muhabirine değerlendirmelerde bulundu.
Birleşmiş Milletler Çocuklara Yardım Fonu (UNICEF) tarafından haziran sonunda 7 su numunesinin alınması ve sonuçların 16 Temmuz'da çocuk felci hastalığı için pozitif çıkmasının ardından DSÖ'nün Gazze'ye 1 milyon doz çocuk felci aşısı yollama kararı aldığını hatırlatan Harris, çocuk felci varyantının ikinci tipi olan bu hastalığın ciddi rahatsızlıklara yol açabileceğini dile getirdi.

Harris, ""Bu hastalığa yakalanan çoğu kişide hiçbir belirti olmuyor ancak ciddi bir hastalığa, felce ve küçük çocuklarda ömür boyu felce neden olabiliyor. Bu yüzden çok endişe verici. Ayrıca çocuk felci bulaşıcı bir hastalık. Şimdi bu hastalık Gazze'de. 20 yıldan uzun bir süredir Gazze'de görülmüyordu. Çok başarılı aşılama kampanyaları ve temel sağlık hizmetleri çalışmaları, çocuk felcini Gazze'den uzak tuttu ancak şimdi bu hastalık tekrar Gazze'de görülüyor, bunun sebebi kaos, yıkım ve çatışma."" diye konuştu.
Hastalığın ciddi bir sağlık sorununa dönüşmesini engellemek için yapılması gereken çalışmalara işaret eden Harris, Gazzelilerde görülen çocuk felci vakasının henüz DSÖ'nün kayıtlarında olmadığını vurguladı.
Harris, süren çatışmalar nedeniyle çocuklardan alınan numunelerin analiz edilmesinin ve onların gözetim altında tutulmasının zor olduğunu söyledi.
DSÖ'nün sahadaki ortaklarıyla kimin önce aşılanması gerektiğine, bu kişilerin nerede ve ne durumda olduğuna dair çalışmalar yapacağını belirten Harris, aşılamayı güvenli şekilde gerçekleştirebilecek yeterli sayıda sağlık personelinin bulunduğundan ve güvenli şekilde insanlara ulaşabileceklerinden emin olmak gerektiğini ifade etti.
Harris, ""Yalnızca çocuk felcine karşı aşı yapmak yerine, Gazze halkına, özellikle çocuklara sağlık koruması sağlamak için yapmamız gereken diğer tüm aşı türlerini ve diğer hizmetleri yapmalı veya sağlamalıyız. Çocukları korumak adına salgın olmaması için önlemler alıyoruz."" diye konuştu.
Gazze'deki 36 hastaneden 16'sının kısmen hizmet verebildiğini belirten Harris, bunların çoğunun zor ameliyatları gerçekleştiremediğini bildirdi.
Harris, ""Bu hastaneler kısmen çalışıyor ancak hastanede bakıma ihtiyacı olan insanların buralara ulaşması çok zor. Son 7 haftadır Refah'ta hizmet veren bir hastane yok ve o bölgede hala 20 bin Gazzeli var. Han Yunus'taki Gazze-Avrupa Hastanesi, bölgede artan çatışmalar dolayısıyla 1 Temmuz'dan bu yana hizmet dışı. Bu, genel olarak Gazze'de 2 milyondan fazla insanın ihtiyaçlarını karşılamak için şu anda sadece 1400 yatak kapasitesinin olduğu anlamına geliyor. Bu, kesinlikle yeterli değil. Savaş öncesi 3 bin 500 yatak kapasitesi vardı ancak çok daha fazlasına ihtiyaçları var."" şeklinde konuştu.
Gazze'de 34 kişinin yetersiz beslenme ve susuzluk nedeniyle öldüğüne dikkati çeken Harris, bu sayının çok daha fazla olduğunu üzülerek ifade etti.
Harris, şöyle devam etti:
""(7 Ekim sonrası) Gazze'de yaklaşık 1 milyon akut solunum yolu enfeksiyonu, 600 bine yakın ishal vakası gördük. Bunlar sadece bildirilenler, çok daha fazla vakanın olduğunu biliyoruz. 100 binden fazla uyuz vakası ve bit hastalığı var. 11 binden fazla suçiçeği vakası var. 100 binden fazla akut sarılık vakası görüldü ve bunların Hepatit A'dan kaynaklandığını düşünüyoruz. İnsanlar arasında çok sayıda ciddi bulaşıcı hastalık yaygın.""
Gazze'de tüm test laboratuvarlarının çatışmalar sırasında yok edilmesi dolayısıyla hastalıkların tespiti için test yapamadıklarını kaydeden Harris, bunun için tek ihtimalin, numuneleri alıp komşu ülkelere götürmek olduğuna dikkati çekti.
Harris, DSÖ konvoylarının tıbbi yardım tedarikinin çok zor ve riskli olduğunu kaydederek, ""Yol koşulları o kadar kötü ki kamyonlar sıklıkla sıkışıp kalıyor ve hareket edemiyor. Çoğu zaman varış noktalarımıza ulaşamıyoruz çünkü çok fazla kontrol noktasında durduruluyoruz, bu da devam etmeyi çok tehlikeli hale getiriyor."" dedi.
DSÖ'nün yardım tırlarının yalnızca Kerem Ebu Salim (Şalom) Sınır Kapısı üzerinden Gazze'ye ulaşabildiğini dile getiren Harris ancak sınırı geçmesine izin verilen tır sayısının çok sınırlı olduğunu söyledi.
Harris, ""Geçtiğimiz hafta sonu Gazze'ye 11 kamyon ulaştırmayı başardık ancak Mısır'ın El-Ariş Limanı'nda hala bekleyen 32 kamyon dolusu sağlık malzemesi var."" dedi.
7 Ekim itibarıyla Gazze'de sağlık merkezlerine yönelik 496 saldırının gerçekleştiğini ve 747'sinin ölüm ve 969'unun yaralanmayla sonuçlandığını belirten Harris, hayatını kaybeden ve yaralananların çoğunun sağlık personeli olduğunu sözlerine ekledi."
https://www.aa.com.tr/tr/ekonomi/turkiye-ve-korfez-ulkeleri-arasindaki-sta-karsilikli-yatirim-ve-ticareti-artiracak/3291915,Türkiye ve Körfez ülkeleri arasındaki STA karşılıklı yatırım ve ticareti artıracak,"İlk tur müzakereleri tamamlanan Türkiye-Körfez İşbirliği Konseyi (KİK) serbest ticaret anlaşmasıyla (STA), Türkiye'nin mal ihracatının tarımdan teknoloji yoğun sanayi ürünlerine kadar birçok sektörde artması amaçlanıyor.","AA muhabirinin Ticaret Bakanlığından edindiği bilgilere göre, Türkiye ile Bahreyn, Katar, Kuveyt, Suudi Arabistan, Birleşik Arap Emirlikleri ve Umman'ın üye olduğu KİK arasındaki serbest ticaret anlaşması müzakerelerinin Ankara'daki ilk turu, ilgili ülke temsilcilerinin katılımıyla tamamlandı.
Müzakere süreci, Ticaret Bakanı Ömer Bolat ile KİK Genel Sekreteri Casim Muhammed el-Budeyvi tarafından bu yılın mart ayında imzalanan ortak bildiri çerçevesinde yürütülecek.
Anlaşmanın genel çerçevesinin çizildiği ve hukuki metinlerin değerlendirildiği ilk tur müzakerelerinde taraflar, teknik seviyede birbirlerinin talep ve beklentilerini dinledi.
Görüşmelerde, anlaşmanın mal ticareti, menşe kuralları ve prosedürleri, sağlık ve bitki sağlığı önlemleri, ticarette teknik engeller, gümrük işlemleri ve ticaretin kolaylaştırılması, hizmet ticareti, fikri mülkiyet hakları, yatırımların kolaylaştırılması, iş insanların dolaşımı, küçük ve orta ölçekli işletmeler ile dijital ticaret fasılları detaylı şekilde değerlendirildi.
Türkiye'nin milli geliri geçen yıl Cumhuriyet tarihinde ilk kez 1 trilyon dolar sınırını aşarak 1 trilyon 118 milyar dolara yükseldi. Son yıllarda önemli ekonomik gelişmeler kaydeden KİK ülkelerinin gayri safi yurt içi hasılası da 2,4 trilyon doların üzerine çıktı. Uluslararası kuruluşlarca yapılan tahminler çerçevesinde söz konusu rakamın 2050 yılında 6 trilyon dolara ulaşması bekleniyor.
Bu kapsamda, küresel ekonomik konjonktüre uygun, özel sektöre yeni imkanlar sağlayacak, mal ticareti ile sınırlı kalmayan, ""kazan-kazan"" perspektifi ile tarafların işbirliğine katkıda bulunan bir anlaşma oluşturulması amaçlanıyor.
Türkiye ve KİK arasında serbest ticaret anlaşması imzalamasıyla, ikili ticaret hacminin artması öngörülüyor. Mal ticaretinde Türkiye'nin KİK pazarında rekabetçi olduğu tarımdan teknoloji yoğun sanayi ürünlerine kadar birçok sektörde büyüme bekleniyor.
Ayrıca, hizmet ticaretinde telekomünikasyon, müteahhitlik ve sağlık turizmi dahil çeşitli sektörlerde küresel anlamda markalaşan birçok Türk firması, Körfez ülkelerinde aktif rol alıyor. Türk müteahhitlik sektörü, KİK üyesi ülkelerde bugüne kadar değeri 77,5 milyar dolar olan 856 projeyi tamamladı.
Körfez ülkeleri de Türkiye'ye gıda, lojistik, taşımacılık, ilaç ve hastane işletmeciliği sektörlerinde, altyapı yatırımları ile teknoloji alanında yatırım yapmayı hedefliyor."
https://www.aa.com.tr/tr/dunya/israil-unrwayi-neden-teror-orgutu-ilan-etmek-istiyor/3291913,"İsrail, UNRWA'yı neden ""terör örgütü"" ilan etmek istiyor?","UNRWA Gazze Medya Ofisi Direktör Vekili İnas Hamdan, ""Bu karar, UNRWA'yı parçalamaya yönelik daha geniş bir kampanyanın bir parçası olarak görülüyor. UNRWA'nın yok edilmesi durumunda, mülteci durumunun da ortadan kalkacağına inanılıyor."" dedi.","Hamdan, AA muhabirine, UNRWA'nın neden İsrail tarafından ""terör örgütü"" olarak ilan edilmek istendiğini ve ofisin bölge için önemini anlattı.
İsrail'de, UNRWA'yı ""terör örgütü"" ilan eden, ülkedeki çalışmalarını yasaklayan ve çalışanlarının dokunulmazlığının kaldırılmasını öngören 3 yasa tasarısı, Meclis'teki ilk oylamadan geçti.
Hamdan, İsrail'in UNRWA'yı ""terör örgütü"" olarak sınıflandırmayı amaçlayan son yasa tasarısına ilişkin, ""Bu karar, UNRWA'yı parçalamaya yönelik daha geniş bir kampanyanın bir parçası olarak görülüyor. Ayrıca başka seviyelerde devam eden benzer çabalar var. UNRWA'nın parçalanması durumunda, mülteci durumunun da ortadan kalkacağına inanılıyor. Bu durum Birleşmiş Milletler tarihindeki bir ilk."" değerlendirmesinde bulundu.
UNRWA’nın 75 yıldan fazla süredir insani yardım alanında faaliyet gösteren ve Birleşmiş Milletlere bağlı en büyük insani yardım kuruluşu olduğunu hatırlatan Hamdan, UNRWA'nın hizmetlerinden yaklaşık 6 milyon Filistinli mültecinin yararlandığını belirtti.
Hamdan, UNRWA’nın bölgedeki etkisi ve yeniden fon sağlayan ülkelere ilişkin şunları söyledi:
""UNRWA'nın bölgedeki insani müdahaleyi yönetmedeki rolüne açık bir güven var. Son birkaç aydır UNRWA'ya desteğini durduran çoğu ülke, finansmanı yeniden başlattı. Son olarak UNRWA’nın uzun süredir ortağı olan Birleşik Krallık destek sağladı. Bazı ülkeler finansmanı durdurmadı ve mali katkılarına devam etti.""
UNRWA'nın hayat kurtaran hizmetlerine ve ekiplerin tüm bölgelerde, özellikle de Gazze'de sağladığı insani hizmetlere duyulan güven için destek sağlayan ülkelere teşekkür eden Hamdan, ""UNRWA'ya verilen desteğin bu dönemde her zamankinden daha önemli olduğunu belirtmek gerekiyor."" dedi.
UNRWA'nın eğitim, sağlık, çevre sağlığı, gıda ve nakit yardım, kamp iyileştirmeleri, psikososyal yardım ve diğer lojistik hizmetleri sunduğunu anlatan Hamdan, ""Tüm bu engeller, sağlık ve çevreyle ilgili daha fazla felakete sebep oluyor. Bunun yanı sıra ticaret sektöründe zaten zorluk yaşayan sivil halkın gıda kaynaklarına erişimindeki zorluklar açlık durumunun geri dönüşüne yol açıyor."" diye konuştu.
Hamdan, güvenlik koşullarının sürekli olarak kötüleşmesi ve çatışmaların şiddetinin artması nedeniyle insani yardım faaliyetlerinin zorlaştığını dile getirdi. Hamdan, duruma ek olarak insani yardımların ve tıbbi malzemelerin akışının engellendiğini hatırlatarak hayati damarın kesilmeye çalışıldığını ifade etti.
İnsani yardımların hayat damarı olduğuna dikkati çeken Hamdan, ""UNRWA'nın yeterli ve düzenli miktarlarda gıda, su, tıbbi malzemeler, ilaçlar, aşılar ve yakıt gibi kaynaklara ihtiyacı var. Bu malzemeler olmadan, insani yardım alanındaki etkinliğimiz ne yazık ki son derece azalıyor. Oysa bu kaynakların hepsi son derece önemli, insani durum oldukça hızlı şekilde kötüleşiyor."" diyerek sözlerini tamamladı.
BM üyesi devletlerin gönüllü katkılarıyla finanse edilen UNRWA, faaliyetlerine başladığı 1950'den bu yana Filistinli mültecilere gıda, sağlık, eğitim, barınma gibi insani yardımları sağlayan ana kuruluş konumunda bulunuyor. Ajans bugün 5,9 milyon Filistinli mülteciye destek sağlıyor.
UNRWA, yaklaşık 74 yıldır Filistinlilerin yaralarını sarmaya çalışırken, bu süreçte tesisleri defalarca İsrail tarafından vuruldu, tonlarca gıda ve ilaç yok edildi. Gazze Şeridi'ndeki UNRWA'ya ait okulların yüzde 70'i vuruldu.
BM Genel Sekreteri Antonio Guterres, İsrailli yetkililerin UNRWA personelinin ""terör örgütleriyle bağlantıları olduğu"" ve ""7 Ekim saldırılarına karıştığı"" yönündeki iddialarının acilen soruşturulmasını istemişti. UNRWA da İsrail'in iddialarına yönelik soruşturma başlatmıştı. Bağımsız İnceleme Grubu, Guterres'in talebi doğrultusunda 22 Nisan'da tamamladığı raporunda, İsrail'in, UNRWA personeline yönelik iddialarına ilişkin hala kanıt sunmadığını bildirdi.
İsrail Toprak Otoritesi, 30 Mayıs'ta UNRWA'ya gönderdiği mektupta ""kiralama şartlarını ihlal ettiği"" iddiasıyla 30 gün içinde İsrail’in işgali altındaki Doğu Kudüs’te bulunan ofislerini tahliye etmesini istedi. Tel Aviv, söz konusu kararı ise fanatik Yahudilerin 7 Mayıs'ta İsrail’e bağlı Kudüs Belediye Başkan Yardımcısı Aryeh Yitzhak King öncülüğünde Doğu Kudüs’ün Şeyh Cerrah Mahallesi'ndeki UNRWA Genel Merkezi'nin kapatılması talebiyle düzenlenen gösteriden sonra aldı.
Aralarında ABD ve Almanya'nın da bulunduğu 10'dan fazla ülke, İsrail istihbaratının iddialarının ardından fonlarını askıya aldı. İngiltere, Japonya, İspanya, Kanada, İtalya ve Avustralya gibi çok sayıda ülke son dönemde yaşanan gelişmelerle UNRWA'ya yaptıkları yardımları yeniden başlattı veya artırdı."
https://www.aa.com.tr/tr/dunya/hindistanin-guneyindeki-toprak-kaymalarinda-olu-sayisi-256ya-cikti/3291880,Hindistan'ın güneyindeki toprak kaymalarında ölü sayısı 256'ya çıktı,Hindistan'ın güneyindeki Kerala eyaletinde şiddetli yağışların yol açtığı toprak kaymalarının ardından başlatılan kurtarma çalışmalarının üçüncü gününde hayatını kaybedenlerin sayısının 256'ya çıktığı bildirildi.,"India Today'in haberine göre, Kerala eyaleti Sağlık Bakanı Veena George, heyelanlar sonrası kaybolduğu bildirilen 220'den fazla kişi için kurtarma çalışmalarının aralıksız sürdüğünü kaydetti.
George, toprak kaymalarının yol açtığı afette ölü sayısının 256'ya yükseldiğini, en az 200 kişinin ise yaralandığını ifade etti.
Heyelanlarda 1100'den fazla arama kurtarma personelinin görev aldığı açıklandı. Yetkililer, Kerala'nın şimdiye kadarki en büyük doğal afetlerden biriyle karşı karşıya olduğunu belirtiyor.
Felaketten etkilenen bölgedeki bir köprünün yıkılmasının ardından Hindistan ordusu geçici köprü yapımına başlarken eyalette 1500 askerin konuşlandırıldığı açıklandı.
Eyalette afetten etkilenen 8 bin 300'den fazla kişinin 82 yardım kampına tahliye edildiği ve hükümetin bu kamplara yiyecek ve temel ihtiyaç malzemeleri yardımında bulunduğu bildirildi.
Kerala eyaletinde 30 Temmuz'da şiddetli yağışlar sonucu toprak kaymaları meydana gelmiş, altyapı ve yollar ciddi hasar almıştı. Afetten etkilenen Chooralmala köyündeki 200 ev yıkılmıştı.
Hindistan Başbakanı Narendra Modi, X hesabından, ""Dualarım yaralılar ve sevdiklerini kaybeden herkesle."" paylaşımında bulunmuştu."
https://www.aa.com.tr/tr/gundem/turkiye-ve-dunya-gundemi/3291805,Türkiye ve dünya gündemi,"Türkiye ve dünya gündemi, lider programları, etkinlikler ile bir bakışta bugünün gündemi.","1- Cumhurbaşkanı Recep Tayyip Erdoğan Anıtkabir'i ziyaret edecek, Cumhurbaşkanlığı Külliyesi'nde Yüksek Askeri Şura Toplantısı'na katılacak.
(Ankara/11.00/12.00) (Fotoğraflı-Görüntülü)
2- CHP Genel Başkanı Özgür Özel, partisinin İl Başkanlığı ile Belediye Başkanlığını ziyaret edecek, il belediye başkanları toplantısına katılacak.
(Burdur/10.00/11.00/12.00) (Fotoğraflı-Görüntülü)

YASAMA YÜRÜTME SİYASET
1- Sağlık Bakanı Kemal Memişoğlu, Valiliği, Büyükşehir Belediyesini ve AK Parti İl Başkanlığını ziyaret edecek, Trabzonspor'un 50. yıl etkinliğine katılacak, basın açıklaması yapacak, İl Sağlık Müdürlüğünün sunumuna katılacak.
(Trabzon/09.00-18.00) (Fotoğraflı-Görüntülü)

EKONOMİ FİNANS
1- Ulaştırma ve Altyapı Bakanı Abdulkadir Uraloğlu, Valiliği ve Büyükşehir Belediyesini ziyaret edecek, Gazete Sayfalarında Şampiyonluk Sergisi'ne katılacak, Trabzon Gazeteciler Cemiyeti ile Türkiye Spor Yazarları Derneği Trabzon Şubesine ziyarette bulunacak, UEFA Avrupa Ligi 2. eleme turu rövanş karşılaşmasını izleyecek.
(Trabzon/09.00-20.30) (Fotoğraflı-Görüntülü)

DÜNYA DİPLOMASİ
1- ⁠İsrail'in Gazze Şeridi'ne saldırıları ve İsrail-Lübnan sınır hattındaki gerilim izleniyor.
(Gazze/Kudüs/Beyrut) (Fotoğraflı-Görüntülü)

SPOR
1- Gençlik ve Spor Bakanı Osman Aşkın Bak, Paris 2024 Olimpiyat Oyunları'nda mücadele eden milli sporcuların müsabakalarını izleyecek.
(Paris/10.00-21.30) (Fotoğraflı-Görüntülü)
2- Fransa'da devam eden Paris 2024 Olimpiyat Oyunları'nda A Milli Kadın Voleybol Takımı, C Grubu'ndaki ikinci maçında Dominik Cumhuriyeti ile karşılaşacak.
- Kadın voleybol dışında; atletizm, okçuluk, yüzme, boks ve yelken branşlarında 16 sporcu daha müsabakaya çıkacak.
(Paris/10.00/08.30-20.50) (Fotoğraflı)
3- Trabzonspor, UEFA Avrupa Ligi ikinci eleme turu rövanş maçında Slovakya'nın Ruzomberok takımını konuk edecek.
(Trabzon/20.30) (Fotoğraflı)
4- RAMS Başakşehir, UEFA Konferans Ligi ikinci eleme turu rövanş maçında San Marino'nun La Fiorita ekibine konuk olacak.
(San Marino/21.45) (Fotoğraflı)
5- Türkiye Futbol Federasyonu ile beIN Medya Grup arasında Trendyol Süper Lig ve Trendyol 1. Lig yayın ihalesinin imza töreni, Hasan Doğan Milli Takımlar Kamp ve Eğitim Tesisleri'nde gerçekleştirilecek.
(İstanbul/11.00) (Fotoğraflı-Görüntülü)
6- TFF 2. Lig ile TFF 3. Lig'in 2024-2025 sezonu fikstür çekimi, Gençlik ve Spor Bakanlığı Riva Kamp ve Eğitim Merkezi'nde yapılacak.
(İstanbul/14.00) (Fotoğraflı-Görüntülü)"
https://www.aa.com.tr/tr/dunya/londrada-eylem-yapan-100un-ustunde-asiri-sagci-gozaltina-alindi/3291799,Londra'da eylem yapan 100'ün üstünde aşırı sağcı gözaltına alındı,Londra'da eylem yapan 100'ün üzerinde aşırı sağcı gözaltına alındı.,"Londra Metropolitan Polisinden yapılan açıklamaya göre, Başbakanlık Ofisi 10 Numara'nın bulunduğu Downing Sokağı'nın bağlandığı Whitehall Caddesi'ndeki bir nokta, aşırı sağcıların düzenlediği ""Artık Yeter"" isimli eylem için ayrıldı.
Bu noktada yerel saatle 19.00-20.30 (TSİ 21.00-22.30) arasında eylem yapma izni verilen gruba, süre dolduğunda alanı terk etmeleri ve belirlenen alanın dışına çıkmamaları uyarısı yapıldı.
Eylemin ilk dakikalarında bazı katılımcıların şartları yerine getirmediğini açıklayan polis, bazı eylemcilerin Kamu Düzeni Yasası'na aykırı hareket ettiğini belirtti.
Polis, eylemin sona ermesiyle yaşanan olaylar neticesinde 100'ün üzerinde kişinin şiddet, sağlık çalışanlarına saldırı ve eylem şartlarını ihlal suçlamasıyla gözaltına alındığını açıkladı.
Olaylarda bazı polis memurlarının da hafif şekilde yaralandığı belirtildi.
Öte yandan Durham'a bağlı Hartlepool'da da aşırı sağcılar düzenledikleri eylemin ardından, cami bulunan Murray Caddesi'nde bir araya geldi.
Cleveland Polisi, konuya ilişkin yaptığı açıklamada, toplanan kalabalığın ellerine geçirdiği malzemeleri etrafa atmaya başladığını ifade ederken polise de fişek, cam şişe ve yumurta atıldığı kaydedildi.
Bazı polislerin yaralandığı belirtilen açıklamada, 4 kişinin gözaltına alındığı, Murray Caddesi ve çevredeki bazı yolların trafiğe kapatıldığı bilgisi paylaşıldı.
Açıklamada değerlendirmelerine yer verilen Polis Müfettişi David Sutherland, ""Şu aşamada eylemcilerin Southport'ta bu hafta yaşanan olayla alakalı bir araya geldiğini düşünüyoruz."" ifadesini kullandı.
Hartlepool Polisi ise olayın, 2 cami ve Müslümanlara ait iş yerlerinin bulunduğu Murray Caddesi'nin Sheriff Sokağı ve Grange Caddesi arasında kalan bölümünde yaşandığını açıkladı.
Sosyal medyada paylaşılan görüntülerde ise aşırı sağcıların bazı kişilere saldırdığı, evlerin camlarını kırdığı ve polisle arbede yaşadığı yer aldı.
Southport'ta 29 Temmuz'da bir dans okuluna giren kişinin bıçaklı saldırısında 3 çocuk yaşamını yitirmiş, 8'i çocuk 10 kişi yaralanmıştı.
Saldırının ardından polis, Galler'in başkenti Cardiff doğumlu 17 yaşındaki zanlıyı olayda kullanıldığı değerlendirilen bıçakla yakalamıştı.
Saldırganın kimliği açıklanmazken aşırı sağcı gruplara yakın haber siteleri ve sosyal medya kullanıcıları, saldırganın adının ""Ali"" olduğunu ve ülkeye geçen yıl kaçak olarak geldiği haberlerini paylaşmıştı.
Bunun üzerine kentte toplanan aşırı sağcı İngiliz Savunma Ligi yandaşları, Southport Islamic Society Camisi'ne saldırmıştı. Müdahale etmek isteyen polise de saldıran aşırı sağcılar, bir polis minibüsünü ateşe vermişti.
Aşırı sağcıların saldırısı sonucu 53 polis ile 3 polis köpeği yaralanmış, 4 kişi de gözaltına alınmıştı."
https://www.aa.com.tr/tr/dunya/nijeryada-kolera-salgininda-hayatini-kaybedenlerin-sayisi-156ya-yukseldi/3291798,Nijerya'da kolera salgınında hayatını kaybedenlerin sayısı 156'ya yükseldi,Nijerya'da kolera salgını nedeniyle yaşamını yitirenlerin sayısının 156'ya çıktığı bildirildi.,"Nijerya Hastalık Kontrol Merkezinden (NCDC) yapılan açıklamada, ülkede 15-21 Temmuz'da 170 kolera vakasının görüldüğü, 3 kişinin salgında öldüğü belirtildi.
Böylece ülkede ocaktan bu yana 4 bin 809 kolera vakasının görüldüğü bilgisine yer verilen açıklamada, salgın nedeniyle hayatını kaybedenlerin sayısının 156'ya yükseldiği kaydedildi.
Açıklamada, kolera ile mücadele kapsamında ülke çapındaki tüm sağlık merkezlerine vaka yönetimi, enfeksiyon önleme ve kontrol için tıbbi malzemeler sevk edildiği aktarıldı.
Kolera salgını nedeniyle 26 Haziran'da ""ulusal acil durum"" ilan edilen Nijerya'da geçen yıl 3 binden fazla kolera vakası görülmüş, salgında 100'den fazla kişi hayatını kaybetmişti.
""Vibrio"" bakterisinin neden olduğu; gıda ve su yoluyla bulaşan kolera, ishale ve dolayısıyla vücutta su kaybına yol açıyor. Hastalık tedavi edilmediği takdirde ölümcül olabiliyor.
Nijerya'da temiz su yetersizliğinin yanında tıbbi müdahalenin etkin yapılamaması da hastalık ve ölüm riskini artırıyor. Ülkede sıtma, çocuk felci, tifo ve M çiçeği virüsü gibi salgın hastalıklara da sıklıkla rastlanıyor."
https://www.aa.com.tr/tr/futbol/turkiye-futbol-federasyonunda-saglik-kurullari-ve-dopingle-mucadele-kurulunun-baskan-ve-uyeleri-belirlendi/3291771,Türkiye Futbol Federasyonunda sağlık kurulları ve Dopingle Mücadele Kurulunun başkan ve üyeleri belirlendi,"Sağlık, Dopingle Mücadele ile Sağlık ve Performans İcra Kurullarının başkanlığına Prof. Dr. Ömer Taşer getirildi.","Türkiye Futbol Federasyonunun (TFF) İbrahim Hacıosmanoğlu başkanlığındaki yeni döneminde, kurullardaki yeni yapılanmalara da devam ediliyor.
TFF'den yapılan açıklamaya göre, Sağlık, Dopingle Mücadele ile Sağlık ve Performans İcra Kurullarının başkanlığına Prof. Dr. Ömer Taşer getirildi.
Sağlık Kurulunun üyeleri şu isimlerden oluştu:
Bülent Bayraktar, Mahmut Müslümanoğlu, Abdullah Emre Güner, Ata Can Atalar, Hakan Gür, Hüseyin Hakkı Bağlar, Mehmet Kurtoğlu, Metin Ünal, Muhlis Polat, Okan Özçeker, Soner Şahin, Tolga Aydoğ, Turabi Yerli, Yaşar Gül Baltacı, Zakir Sakçı.
Sağlık ve Performans İcra Kurulunda şu isimler yer alıyor:
Ali Erşen, Anıl Işık, Berkin Toker, Bülent Bayraktar, Engin Dinç, Gökhan Polat, Göksel Dikmen, İbrahim Tuncay, Kerem Bilsel, Mahir Mahiroğulları, Sergen Devran, Tunay Erden.
Prof. Dr. Ömer Taşer'in başkanlığını yapacağı Dopingle Mücadele Kurulunun üyeleri ise şöyle:
Gökhan Metin, Burak Önal, Eren Eroğlu, İlker Yücesir, Sadi Kurdak, Şensu Dinçer
TFF Yönetim Kurulu tarafından belirlenen Bölge Sağlık Birimi Başkanları ise şöyle:
Yaman Sarpel (Adana), Muhlis Polat (Ankara), Abdülaziz Türksoylu (Antalya), Hakan Gür (Bursa), Murat Gözen (Diyarbakır), Bilgehan Öztop (Erzurum), Yavuz Lima (İstanbul), Metin Ergün (İzmir), Sinan Karaoğlu (Kayseri), Emre Ergen (Malatya), Yavuz Kocabey (Sakarya), Yılmaz Tomak (Samsun), Yusuf Aşık (Trabzon), Şeyhmus Kaplan (Van)
Onur Kurulu ise Prof. Dr. Ömer Türel, Prof. Dr. Vahit Özmen ve Prof. Dr. Mehmet Serdar Binnet'ten oluştu."
https://www.aa.com.tr/tr/dunya/filistin-topraklarini-gasbeden-israilliler-bati-seriada-yaraladiklari-filistinlileri-alikoydu/3291719,"Filistin topraklarını gasbeden İsrailliler, Batı Şeria'da yaraladıkları Filistinlileri alıkoydu","İşgal altındaki Batı Şeria'da Filistin topraklarını gasbeden İsrailliler, yaralı haldeki Filistinlilere sağlık ekiplerinin ulaşmasını engelledi.","Görgü tanıklarından alınan bilgiye göre, Filistin topraklarını gasbeden bir grup İsrailli, Beytüllahim'in güneyindeki Halle Nahle bölgesine baskın düzenledi.
Baskında Filistin topraklarını gasbeden İsraillilerin, bölge sakinlerine ateş açması ve taş atması sonucu çok sayıda Filistinli yaralandı.
Filistin topraklarını gasbeden İsrailliler, bölgeyi kapatarak sağlık ekiplerinin yaralılara ulaşmasını engelledi.
Filistin Kızılayından yapılan yazılı açıklamada, İsrailli grubun yaralı Filistinlileri alıkoyduğu, sağlık ekiplerinin ise yaralılara ulaşmaya çalıştığı aktarıldı.
Sağlık ekiplerinin şu ana kadar gerçek merminin isabet ettiği 33 yaşındaki bir kişiyi tedavi edebildiği kaydedildi.
Kızılay gün içerinde yaptığı açıklamada Batı Şeria'nın kuzeyindeki Nablus kentine bağlı Kusra beldesinde 18 yaşındaki bir Filistinlinin İsrail askerlerinin açtığı ateş sonucu yaralandığını duyurmuştu.
İsrail'in Gazze Şeridi'ne saldırı başlattığı 7 Ekim 2023'ten bu yana işgal altındaki Batı Şeria ve Doğu Kudüs'te de Filistinlilere yönelik gözaltı, baskın ve saldırılarda artış yaşanıyor."
https://www.aa.com.tr/tr/gundem/sakaryada-belediye-otobusu-soforu-fenalasan-yolcuyu-hastaneye-yetistirdi-/3291582,"Sakarya'da belediye otobüsü şoförü, fenalaşan yolcuyu hastaneye yetiştirdi","Sakarya'da belediye otobüsü şoförü, fenalaşan yolcuyu hastaneye ulaştırdı.","Sakarya Büyükşehir Belediyesinin 23 numaralı otobüsüne binen kadın yolcu, araç Prof. Dr. Sebahattin Zaim Bulvarı'nda seyrederken bayıldı.
Diğer yolcuların uyarısıyla otobüs şoförü Erhan Kaş, Büyükşehir Merkez Koordinasyon Amirliği'ne bilgi verdi, ardından güzergahtan çıkarak yolcuyu Yenikent Devlet Hastanesi Acil Servisi'ne götürdü.
Yolcuların yardımıyla araçtan indirilen kadın, hastanede tedavi altına alındı.
Otobüste yaşananlar, aracın güvenlik kamerasınca kaydedildi.
Büyükşehir Belediyesinden yapılan açıklamada, yaşananların yardımseverliğin ve dayanışmanın önemli bir örneği olduğu belirtilerek, ""İşini en iyi şekilde yapan, vatandaşımıza karşı duyarlı davranan ve gayret ortaya koyan personelimize teşekkür ediyoruz. Bu arada hastaneye kaldırılan vatandaşımızın da sağlık durumunun çok iyi olduğu bilgisini paylaşmak isteriz. Kendisine geçmiş olsun dileklerimizi iletiyoruz."" ifadesi kullanıldı."
https://www.aa.com.tr/tr/gundem/cumhurbaskani-erdogan-mali-devlet-baskani-goita-ile-telefonda-gorustu/3291353,"Cumhurbaşkanı Erdoğan, Mali Devlet Başkanı Goita ile telefonda görüştü","Cumhurbaşkanı Recep Tayyip Erdoğan, Mali Devlet Başkanı Assimi Goita ile telefon görüşmesi yaptı.","Cumhurbaşkanlığı İletişim Başkanlığından yapılan açıklamaya göre, görüşmede, Türkiye ile Mali ikili ilişkileri, terörle mücadelede işbirliği, bölgesel ve küresel konular ele alındı.
Erdoğan görüşmede, Türkiye'nin Mali ile sağlık, enerji, tarım, sanayi, teknoloji, eğitim ve ticaret başta olmak üzere her alanda işbirliğini ilerletme kararlığında olduğunu belirtti.
Cumhurbaşkanı Erdoğan, Türkiye'nin Mali'ye terörle mücadele ve komşularıyla ilişkilerinde barış ve istikrarın korunması amacıyla destek vermeye devam edeceğini, FETÖ'nün Mali'deki faaliyetlerine son verilmesi ve örgüt üyelerinin Türkiye'ye iadesi konusunda adımlar atmasının beklendiğini de ifade etti."
https://www.aa.com.tr/tr/gundem/sultanbeylide-bitisik-iki-binanin-catilarindaki-yangin-hasara-neden-oldu/3291314,Sultanbeyli'de bitişik iki binanın çatılarındaki yangın hasara neden oldu,Sultanbeyli'de bitişik haldeki iki binanın çatılarındaki yangın hasara yol açtı.,"Ahmet Yesevi Mahallesi Sahra Sokak'taki 4 katlı binanın çatısında henüz belirlenemeyen nedenle yangın çıktı.
Rüzgarın da etkisiyle yangın bitişiğindeki binanın çatısına da sirayet etti.

İhbar üzerine bölgeye itfaiye, polis ve sağlık ekipleri sevk edildi.
İtfaiye ekipleri yangını söndürürken, iki binada hasar oluştu."
https://www.aa.com.tr/tr/gundem/burdurda-iki-otomobilin-carpistigi-kazada-1-kisi-oldu-9-kisi-yaralandi/3291302,"Burdur'da iki otomobilin çarpıştığı kazada 1 kişi öldü, 9 kişi yaralandı","Burdur'un Tefenni ilçesinde iki otomobilin çarpışması sonucu 1 kişi öldü, 9 kişi yaralandı.","Sadık Özyılmaz (62) idaresindeki 42 AZ 220 plakalı otomobil, Burdur-Fethiye kara yolu Beyköy kavşağında Yunus Uzel'in (44) kullandığı 34 HAL 551 plakalı otomobille çarpıştı.
Kazada sürücülerin yanı sıra otomobillerdeki Ayşe (43), Figen (46), Sultan (71) ve Muhittin Eren Uzel (78) ile Dursun Özyılmaz (58), Kezban Kübra Aslan (35) ve çocukları Salih Eymen (10), Faruk Kerem (2) yaralandı.
İhbar üzerine kaza yerine 112 Acil Sağlık, jandarma ve itfaiye ekipleri sevk edildi.
Sağlık ekiplerince Burdur Devlet Hastanesi ve ilçelerdeki devlet hastanelerine kaldırılan yaralılardan Dursun Özyılmaz kurtarılamadı.
Sadık Özyılmaz, Kezban Kübra Aslan ve Figen Uzel'in de durumunun ağır olduğu öğrenildi.

"
https://www.aa.com.tr/tr/dunya/ispanyada-eski-bakan-montero-hukumeti-israil-ile-diplomatik-iliskileri-askiya-almaya-cagirdi/3291268,"İspanya'da eski Bakan Montero, hükümeti İsrail ile diplomatik ilişkileri askıya almaya çağırdı","İspanya'da eski Eşitlik Bakanı ve Avrupa Parlamentosu (AP) üyesi Irene Montero, hükümete, İsrail ile diplomatik ilişkileri askıya alma çağrısı yaptı.","Montero, sosyal medya platformu X'te yaptığı paylaşımda, İsrail ordusunun, Hizbullah'ın 2 numaralı ismi olduğu iddia edilen Fuad Şükür'ü hedef almasıyla ""Durmayacaklar ve Avrupa bu soykırımlara ortak olmayı bırakmalı."" ifadesini kullandı.
İsrail'e karşı silah ambargosu uygulanması çağrısını yineleyen Montero, İspanyol hükümetinden İsrail güçlerine yakıt taşıyan ve şu anda İspanyol sularında bulunan gemiye el koyarak, İsrail'e ulaşmasını engellemesini istedi.
İsrail güçleri dün, Beyrut'un güney bölgesinde Hizbullah'ın Şura Meclisi'nin bulunduğu Huhreyk Mahallesi'nde bir binaya hava saldırısı düzenlemişti.
Lübnan Sağlık Bakanlığından yapılan açıklamada, İsrail'in Beyrut'un güney bölgesine yönelik saldırısında 1 kişinin öldüğü ve 68 kişinin yaralandığı duyurulmuştu.
İsrail basını, Lübnan'ın başkenti Beyrut'ta akşam saatlerinde düzenlenen saldırıda Hizbullah'ın 2 numaralı ismi olduğu iddia edilen Fuad Şükür'ün hedef alındığını ileri sürmüştü."
https://www.aa.com.tr/tr/gundem/manisada-plastik-fabrikasinda-cikan-yangin-kontrol-altina-alindi/3291242,Manisa'da plastik fabrikasında çıkan yangın kontrol altına alındı,Manisa'nın Yunusemre ilçesinde mobilyalara plastik ayak üreten bir fabrikada çıkan yangın kontrol altına alındı.,"Muradiye Organize Sanayi Bölgesi'ndeki fabrikada henüz belirlenemeyen nedenle yangın çıktı.
Fabrika çalışanlarının durumu bildirmesi üzerine bölgeye itfaiye, polis ve sağlık ekipleri sevk edildi.

Yangın rüzgarın etkisiyle yandaki başka bir fabrikanın bahçesine de sıçradı.
Fabrikadan yükselen siyah dumanlar kentin çeşitli noktalarından göründü.

Yunusemre Kaymakam Vekili ve Şehzadeler Kaymakamı Fatih Genel, olay yerinde inceleme yaptı.
Genel, AA muhabirine, yangının ekiplerin çalışması sonucu kontrol altına alındığını söyledi.
Yangının çıkış nedeninin henüz bilinmediğini aktaran Genel, ""13.51'de ihbar geliyor ve çok kısa sürede itfaiyenin müdahalesiyle 1,5 saatlik bir mücadeleyle çok şükür şu anda yangın kontrol altına alındı. Soğutma çalışmaları devam ediyor. Ölü ve yaralı olmaması sevindirici."" dedi."
https://www.aa.com.tr/tr/ekonomi/turkiye-sigorta-yil-sonunda-100-milyar-lira-prim-uretmeyi-hedefliyor/3291171,Türkiye Sigorta yıl sonunda 100 milyar lira prim üretmeyi hedefliyor,"Türkiye Sigorta Genel Müdürü Taha Çakmak, 2024'ün ilk yarısında 50,4 milyar lira prim ürettiklerini, yıl sonunda da 100 milyar lira prim üretmeyi hedeflediklerini söyledi.","Türkiye Sigorta ve Türkiye Hayat Emeklilik'in ilk 6 aylık finansal sonuçlarına ilişkin detayların paylaşıldığı basın toplantısı, şirketin genel müdürlüğünde düzenlendi.
Toplantıda konuşan Taha Çakmak, 2024'ün ilk yarısında sektörün hayat dışında yüzde 81, Türkiye Sigortanın ise yüzde 107 büyüdüğünü dile getirdi.
Çakmak, yılın ilk 6 ayında 50,4 milyar liralık prim ürettiklerini belirterek,""Yıl sonuna kadar 100 milyar lira prim üretmeyi amaçlıyoruz. Bedelsiz sermaye artırım sürecimiz devam ederken öz sermayemiz 21 milyar liraya ulaştı. Kazandığımızı, sermayeye ekleyerek, şirketi büyütmeye devam edeceğiz. Öz kaynak karlılığımız yüzde 72 ve sermaye yeterliliği rasyomuz yüzde 147."" ifadelerini kullandı.
Türkiye Sigorta olarak 2023'te 6,1 milyar lira kar elde ettiklerini bildiren Çakmak, 2023'ün bir yıllık karını 2024'ün ilk yarısında elde ettiklerini vurguladı.
Çakmak, pazar payında sağlıklı ve dengeli büyüme hedeflediklerini dile getirerek, ""Sağlık branşında 2024'ün ilk 6 ayında yüzde 111'lik artışla 1 milyon sigortalıya ulaştık. Her ilde anlaşmalı servis ve eksper ağımız var. Hizmet kalitesinden ödün vermeden, etkin gider yönetimiyle faaliyetlerimizi sürdürüyoruz. Dijitalleşmeye önem veriyoruz. Yapay zeka ve Robotik uygulamaları iş süreçlerimize entegre etmeye devam ediyoruz. Ayrıca reasürans kapasitemizi 2025'te yüzde 40 artırmayı hedefliyoruz."" dedi.
Çakmak, Türkiye Hayat Emeklilik'in yılın ilk 6 aylık karının 4,7 milyar lira, öz sermayesinin ise 13,7 milyar liraya ulaştığını söyledi.
Türkiye Hayat Emeklilik'in öz kaynak karlılığının yüzde 75, sermaye yeterlilik rasyosunun ise yüzde 386 olduğunun altını çizen Çakmak, ""Hissedarlarımıza temettü ödemeye devam ediyoruz. Genel Kurulumuzun son kararına göre de paydaşlarımıza Türkiye Sigorta'dan 1 milyar lira, Türkiye Hayat Emeklilik'ten de 2 milyar 250 milyon lira temettü ödeyeceğiz."" diye konuştu.
Çakmak, Türkiye Hayat Emeklilik'in Bireysel Emeklilik Sistemi (BES) ve Otomatik Katılım Sistemi'nde (OKS) yılın ilk 6 ayında 216,6 milyar lira fon büyüklüğü ile 5,1 milyon müşteri ve yüzde 21'lik pazar payına ulaştığını söyledi.
2023'te deprem etkisiyle beraber ödenen hasarın 21 milyar lira olduğunu vurgulayan Çakmak, 2024'ün ilk 6 ayında ödedikleri toplam hasarın ise 11,2 milyar lira olduğu bilgisini paylaştı.
Ödenen hasarın 7,8 milyar lirasının oto hasardan, 3,4 milyar lirasının ise oto dışı hasardan yapıldığını aktaran Çakmak, ""Oto tarafında günde 1500'ün üzerinde ihbar alıyoruz. Eğer hasarı yönetemezseniz istediğiniz kadar iyi prim üretin, istediğiniz kadar hazine gelirlerinizi artırın sürdürülebilir başarıyı yakalamak mümkün olmayacaktır."" şeklinde konuştu.
Tarımda pazar paylarının geçen seneye göre yüzde 77 değiştiğine işaret eden Çakmak, şunları kaydetti:
""Portföyümüzün yüzde 20'sini tarım oluşturuyor. Tarımdan vazgeçmeyecek ve tarımla beraber büyümeye devam edeceğiz. Bireysel ürünlerdeki amacımız ilk üç, dört ve beşinci sıralarda yer almak. Kasko, sağlık, trafik gibi bireysel branşlarda piyasa yapıcısı olmayı ve vatandaşların sigortaya daha kolay ulaşabilmesini sağlamayı amaçlıyoruz. Sağlıktaki pazar payımız ise yüzde 7. Sağlık sigortacılığı bizim için en önemli noktalardan birisi. Pazar payı oranına baktığımızda, şu anda yangın ve doğal afetler branşında açık ara lideriz. Türkiye'de her dört poliçeden biri bizde. Yangın ve doğal afetler branşında pazar payımız yüzde 24 iken geçen seneye göre değişim ise yüzde 165 oldu. Mühendislikte ise pazar payımız yüzde 28."""
https://www.aa.com.tr/tr/gundem/avcilarda-iett-otobusu-ile-3-aracin-karistigi-zincirleme-kazada-1-kisi-yaralandi/3291155,Avcılar'da İETT otobüsü ile 3 aracın karıştığı zincirleme kazada 1 kişi yaralandı,Avcılar'da İETT otobüsü ile 3 aracın karıştığı zincirleme kazada yaralanan bir kişi hastaneye kaldırıldı.,"Merkez Mahallesi D-100 kara yolu yan yol Edirne istikametinde İETT otobüsü, taksi ve 2 panelvan henüz belirlenemeyen nedenle çarpıştı.
Çevredekilerin ihbarı üzerine olay yerine sağlık, itfaiye ve polis ekipleri sevk edildi.
Kazada yaralanan bir kişi ambulansla hastaneye kaldırıldı.
Kaza nedeniyle bir süre ulaşıma kapanan yan yol, araçların çekilmesinin ardından trafiğe açıldı."
https://www.aa.com.tr/tr/saglik/avustralyada-yer-fistigi-alerjisi-olan-bebekler-icin-ilk-kez-agiz-yoluyla-tedavi-uygulanacak/3291127,Avustralya'da yer fıstığı alerjisi olan bebekler için ilk kez ağız yoluyla tedavi uygulanacak,Dünya genelinde çok sayıda bölgede görülen yer fıstığı alerjisinin tedavisi için ilk kez Avustralya'da bebeklere ağız yoluyla bağışıklık güçlendirici tedavi uygulanacak.,"ABC News'un haberine göre, ülkede yer fıstığına karşı ağız yoluyla bağışıklık güçlendirici tedavi, temel sağlık hizmetlerine dahil edildi.
Avustralya'nın Ulusal Alerji Uzmanlık Merkezi (NACE) ve 5 eyaletteki on çocuk hastanesi ortaklığında hazırlanan program, yer fıstığı alerjisi teşhisi konmuş ve söz konusu hastanelerden birinde tedavi gören 12 aydan küçük bebeklere uygulanacak.
Tedavi kapsamında, sınırlı miktardaki yer fıstığı tozunun diğer yiyeceklerle karıştırılarak bebeklere verilmesi ve bu miktarın zamanla artırılması planlanıyor.
Bazı bebeklerde alerjik reaksiyon gibi yan etkiler görülebileceği, ancak bu yan etkilerin bu yaş grubundakiler için hafif olup tedavi gerektirmeyeceği bildirildi.
Ayrıca, bebeklerin tedavisinin bitmesinin ardından uygulanacak yiyecek alerjisi testi, tedavinin başarılı olup olmadığını gösterirken, 12 ay boyunca yapılacak rutin kontroller de kişinin yaşam kalitesinin ve programın uzun vadeli sonuçlarının değerlendirilmesinde yardımcı olacak.
Avustralya'da çok yaygın rastlanan yer fıstığı alerjisi teşhisi konulan bebekler hayati tehlike yaşamadan okullarında yemek yiyebilmesini hedeflediklerini ifade eden NACE'de görevli profesörlerden Kirsten Perrett, Avustralya'da şu ana kadar klinik deney ortamı dışında yer fıstığı alerjisi için rutin bir tedavinin olmadığını vurguladı."
https://www.aa.com.tr/tr/gundem/hava-kuvvetlerinin-ambulans-ucagi-kalp-rahatsizligi-bulunan-2-cocuk-icin-havalandi/3291108,"Hava Kuvvetlerinin ambulans uçağı, kalp rahatsızlığı bulunan 2 çocuk için havalandı","Hava Kuvvetleri Komutanlığına ait ambulans uçakla kalp rahatsızlığı bulunan 2 çocuk, Trabzon'dan Ankara'ya getirildi.","Milli Savunma Bakanlığından yapılan açıklamada, şu ifadelere yer verildi:
""Hava Kuvvetleri Komutanlığımıza ait ambulans uçağımız (CN-235), AFAD Başkanlığı ve Sağlık Bakanlığının talebi üzerine kalp rahatsızlığı bulunan 4 ve 1 yaşlarında 2 çocuğumuzu, Trabzon'dan alarak Ankara'daki hastanelere nakletti. Çocuklarımıza acil şifalar diliyoruz."""
https://www.aa.com.tr/tr/dunya/bm-raporu-israilin-gozaltinda-tuttugu-filistinliler-iskence-ve-kotu-muameleye-maruz-kaliyor/3291076,BM raporu: İsrail'in gözaltında tuttuğu Filistinliler işkence ve kötü muameleye maruz kalıyor,"Birleşmiş Milletler İnsan Hakları Yüksek Komiserliği (OHCHR), İsrail tarafından keyfi ve gizlice gözaltında tutulan Filistinlilerin işkence ve kötü muameleye maruz kaldığını bildirdi.","OHCHR, İsrail yetkilileri tarafından 7 Ekim 2023'ten bu yana binlerce Filistinlinin keyfi ve uzun süreli ve kimseyle görüştürülmeden gözaltında tutulmalarına dair bir rapor yayımladı.
Raporda, İsrail'in gözaltında tuttuğu Filistinli kadınlara ve erkeklere yönelik cinsel istismar dahil işkence ve diğer zalimce, insanlık dışı ve aşağılayıcı muamelelerin olduğu iddialarına yer verildi.
7 Ekim'den bu yana çatışmadan kaçan sağlık personeli, hastalar ve sakinler ile diğer kişiler dahil binlerce Filistinlinin Gazze'den İsrail'e genellikle zincirlenmiş ve gözleri bağlı olarak götürüldüğü bildirildi.

Raporda Filistinlilerin, gözaltına alınma nedenlerinin belirtilmeden, avukat veya etkili bir yargısal incelemeye erişim hakkı tanınmadan genellikle gizli yerde tutuldukları belirtildi.
7 Ekim 2023'ten bu yana İsrail'in askeri tesislerinde ve hapishanelerinde en az 53 Filistinli tutuklunun öldüğü kaydedildi.
Gazze'de, ergenlik çağındakiler de dahil çoğunlukla erkeklerin gözaltına alındığı, birçoğunun okullarda, hastanelerde, evlerinde veya Gazze'nin kuzeyinden güneye göçleri sırasında kontrol noktalarında gözaltına alındığının altı çizildi.
""İsrail ordusu, bazı durumlarda Filistinli silahlı gruplar veya bunların siyasi kanatlarıyla bağlantılı olduklarını iddia etmesine rağmen genellikle Gazze'de Filistinlileri gözaltına almanın gerekçesini kamuoyuna açıklamıyor."" ifadelerinin kullanıldığı raporda, İsrail'in, gözaltına alınanların çoğunun akıbeti veya nerede olduğu hakkında bilgi vermediği, Uluslararası Kızılhaç Komitesi'nin (ICRC) bu kişilerin tutuldukları tesislere erişiminin engellendiği yer aldı.
Gözaltındaki Filistinlilerin, kafes benzeri alanlarda tutuldukları, uzun süre çıplak bırakıldıkları ve sadece bez giydiklerini söyledikleri ifadeler de raporda yer aldı.
Filistinliler, uzun süre gözlerinin bağlı kaldığını, yiyecek, uyku ve sudan mahrum, elektrik şokuna maruz bırakıldıklarını, bedenlerinde sigara söndürüldüğünü ve köpeklerin üzerlerine salındığını söyledi.
Raporda görüşlerine yer verilen BM İnsan Hakları Yüksek Komiseri Volker Türk, 7 Ekim'den bu yana gözaltına alınan çok sayıda erkek, kadın, çocuk, doktor, gazeteci ve insan hakları savunucusundan birçoğunun, herhangi bir suçlama veya yargılama olmaksızın, içler acısı koşullarda tutulmasının yanı sıra kötü muamele ve işkenceye maruz kaldığını kaydetti.
Türk, usulüne uygun yargılama garantilerinin ihlaline ilişkin raporların, bu tür tutuklama ve gözaltların keyfiliği ile cezalandırıcı niteliği konusunda ciddi endişeler doğurduğunu vurguladı.
""BM İnsan Hakları Ofisi ve diğer kuruluşlar tarafından toplanan ifadeler, su işkencesi ve tutuklulara karşı köpeklerin serbest bırakılması gibi bir dizi korkunç eylemin, uluslararası insan hakları hukuku ve uluslararası insancıl hukukun açık ihlali olduğunu gösteriyor."" ifadelerini kullanan Türk, uluslararası insancıl hukukun, gözaltındaki herkesi şiddet ve tehdide karşı koruduğunu belirtti.
Türk, Gazze'de hala tutulan tüm esirler ile İsrail tarafından keyfi olarak gözaltına alınan tüm Filistinlilerin serbest bırakılması çağrısını yineledi."
https://www.aa.com.tr/tr/dunya/afrikada-m-cicegi-virusu-yayilmaya-devam-ediyor/3291023,Afrika'da M çiçeği virüsü yayılmaya devam ediyor,"M Çiçeği virisü Afrika'da Kongo Demokratik Cumhuriyeti, (KDC) Burundi, Ruanda ve Güney Afrika'nın ardından, son olarak Orta Afrika Cumhuriyeti'nde (OAC) görüldü.","OAC Sağlık Bakanı Pierre Somse yaptığı açıklamada, ülkelerinde kırsal bölgelerin haricinde başkent Bangui'de de M çiçeği vakalarının tespit edildiğini duyurdu.
Salgına karşı önlemlerin alındığını belirten Somse, M çiçeği tespit edilen kişilerin sağlık durumunun iyiye gittiğini sözlerine ekledi.
KDC'de 23 Temmuz'da hızla yayılan M çiçeği salgınının bölgesel yayılma riski olduğu uyarısı yapılmıştı.
KDC Sağlık Bakanlığı verilerine göre, ülkede yılbaşından bu yana M çiçeği salgını nedeniyle 450 kişi hayatını kaybetti, 11 bin 166 M çiçeği vakası tespit edildi.
Dünya Sağlık Örgütü (DSÖ) 5 Temmuz'da M çiçeği virüsünün yeni varyantının KDC'nin doğu sınırında hızla yayıldığını ve ""şimdiye kadar ki en tehlikeli varyant"" olduğunu açıklamıştı.
DSÖ, M çiçeği salgınının başlangıçta cinsel yolla bulaşmayla tetiklendiğini, bu yeni varyantın yakın ten temasıyla da geçebileceğine dair kanıtlar bulunduğunu bildirmiş, bu durumun, virüsün yayılma hızını ve potansiyel etkisini artıracağı uyarısını yapmıştı.
Virüs daha önce Amerika Birleşik Devletleri ve Hindistan'da ölümlere yol açmıştı."
https://www.aa.com.tr/tr/dunya/myanmarda-askeri-yonetim-olaganustu-hali-6nci-kez-uzatti/3291011,Myanmar'da askeri yönetim olağanüstü hali 6'ncı kez uzattı,"Myanmar'da askeri yönetim, 2021'de ilan edilen olağanüstü hali 6'ncı kez 6 aylığına uzattı.","Myanmar Devlet Televizyonu'nun (MRTV) haberine göre askeri yönetim, Nay Pyi Taw'da yapılan toplantısında olağanüstü hal süresinin uzatılmasına karar verdi.
Böylelikle askeri yönetim, 2021'de ilan edilen olağanüstü hali 6'ncı kez 6 aylığına uzatmış oldu.
Öte yandan, söz konusu toplantıda seçim hazırlıkları, mevcut kalkınma çalışmaları, ulusal nüfus ve konut sayımı hazırlıkları ile eğitim, sağlık ve tarım sektörlerine ilişkin konuların ele alındığı bilgisi paylaşıldı.
En son 1 Şubat 2024'te 6 ay uzatılan olağanüstü hal, bugün sona erecekti.
Myanmar ordusu, 2020'deki genel seçimlerde hile yapıldığı iddialarının ortaya atılması ve ülkede siyasi gerilim yaşanmasının ardından 1 Şubat 2021'de yönetime el koymuştu. Ordu, ülkenin fiili lideri ve Dışişleri Bakanı Aung San Suu Çii başta olmak üzere pek çok yetkili ile iktidar partisi yöneticisini gözaltına almış ve 1 yıllığına olağanüstü hal ilan etmişti.
Myanmar Ulusal Demokratik İttifak Ordusu (MNDAA), Budist Arakan Ordusu ve Ta'ang Ulusal Kurtuluş Ordusu'ndan silahlı grupları bünyesinde toplayan ""Üç Kardeşler İttifakı"", Myanmar ordusuna karşı silahlı eylemler başlatmıştı.
Myanmar ordusunun darbe karşıtı protestocu ve isyancı gruplara silahlı müdahalesi sonucu bugüne kadar binden fazla kişi hayatını kaybetti, binlerce gösterici gözaltına alındı."
https://www.aa.com.tr/tr/gundem/tursab-akdeniz-bolge-temsil-kurulu-baskani-percinden-turkiyedeki-turizmi-elestirenlere-tepki/3290997,"TÜRSAB Akdeniz Bölge Temsil Kurulu Başkanı Perçin'den, Türkiye'deki turizmi eleştirenlere tepki","Perçin, ""Rekorlar kırılıyor, ülkeye gelen turist sayısı artıyor, ülkeden ayrılanlar memnun şekilde ülkesine dönüyorken, sosyal medyada 'Türkiye'de turizm kötü' gibi bir algı oluşturmak bu ülkeye yapılan kötülük değil de nedir."" ifadesini kullandı.","Türkiye Seyahat Acentaları Birliği (TÜRSAB) Akdeniz Bölge Temsil Kurulu Başkanı Rıza Perçin, ""Rekorlar kırılıyor, ülkeye gelen turist sayısı artıyor, ülkeden ayrılanlar memnun şekilde ülkesine dönüyorken sosyal medyada 'Türkiye'de turizm kötü' gibi bir algı oluşturmak bu ülkeye yapılan kötülük değil de nedir?"" ifadelerini kullandı.
Perçin, yaptığı yazılı açıklamada, Türkiye'ye gelen turist sayısının her geçen gün arttığını belirtti.
Antalya Havalimanı'nın uçuş ve yolcu sayısı bakımından temmuzda geçmiş yılların rekorunu egale ettiğini hatırlatan Perçin, ""Temmuzu ele alacak olursak bir önceki yılın aynı dönemine göre hava yoluyla bölgemize yüzde 5 daha fazla misafir geldi, 7 aylık süreçte ise bu rakam yüzde 10'a çıktı. Yılın başında hedeflenen rakamları tutturuyor gibiyiz."" değerlendirmesinde bulundu.
Her yıl turizmin destinasyonlarının farklılık gösterdiğine dikkati çeken Perçin, bir yıl kültür turizmi, başka bir yıl ise sağlık turizminin çok iyi gittiğini kaydetti.
Perçin, sosyal medyada bazı kişilerin ""Türkiye'de turizmin kötü, farklı yerlerde turizmin daha ucuz"" algısıyla paylaşımlarda bulunduğunu belirtti.
Bu tür paylaşımların, Türkiye'ye gelmek için hazır bekleyen misafirleri kötü etkilediğini ve rotalarını başka yerlere çevirmelerine neden olduğunu anlatan Perçin, şöyle devam etti:
""Rekorlar kırılıyor, ülkeye gelen turist sayısı artıyor, ülkeden ayrılanlar memnun şekilde ülkesine dönüyorken sosyal medyada 'Türkiye'de turizm kötü' gibi bir algı oluşturmak bu ülkeye yapılan kötülük değil de nedir? Türkiye Cumhuriyeti vatandaşı olan herkesin daha dikkatli davranması gerekir."""
https://www.aa.com.tr/tr/saglik/bacak-ve-kolunda-guc-kaybina-neden-olan-tumorden-6-saatlik-ameliyatla-kurtuldu/3290956,Bacak ve kolunda güç kaybına neden olan tümörden 6 saatlik ameliyatla kurtuldu,"Van'da sol kol ve bacağında yaşadığı güç kaybı nedeniyle başvurduğu hastanede beyninde tümör tespit edilen hasta, 6 saatlik ameliyat sonrası sağlığına kavuştu.","Çaldıran ilçesinde yaşayan 46 yaşındaki 8 çocuk annesi Gültaç Bubebet, sol kol ve bacağındaki güç kaybı nedeniyle Van Eğitim ve Araştırma Hastanesine başvurdu.
Beyin cerrahi servisinde Op. Dr. Volkan Oğlin tarafından kontrolleri yapılan hastanın beyin ve boyun sinirlerinin geçiş bölgesinde tümör tespit edildi.

Ameliyat kararı verilen hastanın beynindeki tümör, Op. Dr. Oğlin ile aynı servisteki Op. Dr. Süleyman Akkaya ve Op. Dr. Aysel Shıkhalıyeva tarafından yapılan 6 saatlik ameliyatla alındı.
Oğlin, gazetecilere yaptığı açıklamada, başarıyla sonuçlanan ameliyatın hastanede ilk kez yapıldığını söyledi.

Tespit edilen tümörün çok riskli bir bölgede yer aldığını belirten Oğlin, ""Ameliyat riskinin yüksek olduğunu hastamızın ailesine iletmiştik. O yüzden ameliyat kararı almak bizim için çok zordu. Hastamızın bize olan güveni sayesinde ameliyatımızı yaptık. Bu güveni boşa çıkarmamanın mutluluğunu yaşıyoruz. Ameliyat 6 saat sürdü. Ameliyattan sonra hastamızın durumu da iyi. Bu ameliyat daha büyük merkezlerde yapılıyordu. Van'da da başarıyla yaptık."" diye konuştu.

Başhekim Yardımcısı Op. Dr. Ömer Faruk Kara, operasyona başarıyla gerçekleştiren ekibe teşekkür ederek, ""Bu ameliyatın hastanemizde ilk defa yapılması bizim için gurur verici. Hastamıza da geçmiş olsun dileklerimi iletiyorum."" dedi.

Ameliyat öncesi kol ve bacağında güç kaybı yaşadığını anlatan Gültaç Bubebet ise ameliyat sonrası sağlığına kavuşmanın mutluluğunu yaşadığını söyledi."
https://www.aa.com.tr/tr/dunya/endonezyada-21-yas-altindakilere-sigara-satisi-yasaklandi/3290880,Endonezya'da 21 yaş altındakilere sigara satışı yasaklandı,Endonezya'da 21 yaşından küçüklere sigara satılmasının yasaklandığı bildirildi.,"Antara News'un haberine göre, Endonezya'da sigara satışına yönelik düzenlemeler getirildi.
Yeni düzenlemelere göre, sigara satış yasağı 18 yaştan 21'e çıkarılırken, hamilelere de sigara satışı yasaklandı.
Elektronik sigara ve puro dışında, tekli sigara satışı yasaklanırken, paketlerde en az 20 sigara bulunması zorunluluğu getirildi.
Çocuk parkları ve eğitim kurumlarının 200 metre çevresinde sigara satılmasına izin verilmeyecek.
Endonezya Sağlık Bakanı Budi Gunadi Sadikin, söz konusu düzenlemenin, hükümetin kapsayıcı ve dirençli bir ulusal sağlık ekosistemini dönüştürme ve gerçekleştirme kararlılığını yansıttığını belirtti."
https://www.aa.com.tr/tr/futbol/fredden-fenerbahceye-kotu-haber/3290859,Fred'den Fenerbahçe'ye kötü haber,"Fenerbahçe Kulübü, UEFA Şampiyonlar Ligi 2. eleme turunda dün Lugano ile oynadıkları maçta sakatlanan Fred'in sağlık durumu hakkında bilgilendirme yaptı.","Sarı-lacivertli kulüpten yapılan açıklamada, Brezilyalı orta saha oyuncusunun sağ diz iç yan bağında hasar tespit edildiği ve tedavisine başlandığı ifade edildi.
Fred'in yaklaşık 4 hafta sahalardan uzak kalacağı öğrenildi."
https://www.aa.com.tr/tr/yasam/irakli-genc-yatalak-annesini-her-gun-sirtinda-gezdirerek-vefasini-gosteriyor/3290764,"Iraklı genç, yatalak annesini her gün sırtında gezdirerek vefasını gösteriyor","Irak’ın Halepçe kentinde yaşayan Goran Hıdır Temen, 5 yıl önce geçirdiği kalp krizinin ardından yürüyemeyen ve konuşamayan annesi Münire Hame Kerim'i her gün sırtında taşıyarak gezdiriyor.","Halepçe’nin Tewila köyünde yaşayan Temen, 57 yaşındaki yatalak annesi ile kurduğu özel bağını onu her gün sırtında taşıyarak gösteriyor.

Doğa ve bahçeleri gezmeyi çok seven annesi, Temen’in sırtında uzun yolculuklar yaparak kötü sağlık koşullarına rağmen hayata tutunuyor.
AA muhabirine konuşan Temen, 5 yıl önce geçirdiği kalp krizi sonucu yürüyemeyen ve konuşamayan annesini doktora götürmek için yaşadıkları köyün dar ve engebeli sokaklarından ana yola kadar sırtında taşıdığını anlattı.

Annesinin doğa ve bahçelerde gezmeyi çok sevdiğini ancak yürüyemediği için bunu yapamadığına işaret eden Temen, annesini mutlu edebilmek için onu her gün sırtında dolaştırdığını söyledi.
Temen, annesinin konuşamadığı için göz işaretleriyle derdini anlatmaya çalıştığını, kendisi ve kardeşlerinin de annelerinin hangi hareketiyle ne demek istediğini anladığını dile getirdi.
Annesini sırtında taşıyarak dolaştırdığı anlara ilişkin birçok görüntüsü olduğunu ancak uzun bir süre bunları paylaşmadığını ifade eden Temen, “Ancak daha sonra insanlara annelere hizmetin değerini göstermek ve onları teşvik etmek amacıyla bunları yayınladım. Annem 5 yıldır bu halde, fakat 5 dakika hizmet etmiş gibiyim. Kız kardeşim de çok yardım ediyor. Sürekli annemin yanında."" ifadelerini kullandı.

Annesinin sağlık koşullarının kötüleşmeden önce çocuklarıyla yakından ilgilendiğini anlatan Temen, şunları söyledi:
""Annen ve baban senden razı değilse cenneti göremezsin. Onlar beni yetiştirdi ve büyüttü. Gece gündüz sırtımda taşısam da bir dakikalarının bile hakkını ödeyemem. Annem gitmek istediği yere işaretle anlatıyor. Bazen biz götüreceğimiz yeri söylüyoruz ve onun da istediğini anlıyoruz. Kimi zaman 1 saat sırtımda taşıyorum. Bedenim yoruluyor fakat ruhen mutlu oluyorum. Yolda güzel sözler evde ise şarkılar söylüyorum. Bir yerde çok fazla duramıyor, ona tahammül etmek gerekiyor.""

Temen, annesini umre ya da hacca götürmek istediğini de belirterek, imkanlar el verirse annesi için bunu yapmaya çok istediğini aktardı."
https://www.aa.com.tr/tr/saglik/erzincanda-universitede-yapay-zeka-destegiyle-karacigere-kitle-lezyon-tanisi-konuluyor/3290757,Erzincan'da üniversitede yapay zeka desteğiyle karaciğere kitle lezyon tanısı konuluyor,"Erzincan Binali Yıldırım Üniversitesi (EBYÜ) Tıp Fakültesi Radyoloji Bölümü öncülüğünde geliştirilen ""Yapay zeka destekli tanı uygulaması"" ile karaciğere kitle lezyon tanısı konulmaya başlandı.","EBYÜ Tıp Fakültesi Dekanı Prof. Dr. Abdulmecit Kantarcı, Mengücek Gazi Eğitim ve Araştırma Hastanesi Başhekimi Prof. Dr. Ufuk Kuyrukluyıldız ve radyoloji uzmanı Doç. Dr. Volkan Kızılgöz ile düzenlediği basın toplantısında, ""Yapay zeka destekli tanı uygulaması""nı tanıttı.
Dekan Kantarcı, Türk mühendisleri ve doktorlarının işbirliği ile elde edilen önemli bir başarı yakaladıklarını söyledi.

Sağlanan önemli katkılar ve geliştirilen vizyon sayesinde bu projenin öne çıktığını, bunun da çalışmaya katkı veren akademisyenlere büyük bir motivasyon sağladığını ifade eden Kantarcı, şöyle konuştu:
""Hastalarımızın daha kolay tanı alabilmesi ve böylece tedavilerinin daha erken başlayabilmesi için geliştirilen yapay zeka destekli tanı uygulaması sağlık alanında büyük katkı sunacak. Bunun yanı sıra dünya tıbbının geleceğini de önemli bir noktaya taşıyacaktır. Bu aşamadan sonraki hedefimiz, yapay zekayı hekimlerimizin desteğiyle bu konuda daha da ustalaşmaktır. Gelecekte karaciğer kitle lezyonlarının radyoloji hekiminin işini kolaylaştırarak doğrudan bu yapay zeka programı ile tanımını sağlamaktır. Böylece tanı süreci kısalacak ve hatta tanı, hekim değerlendirilmesinden önce belirlenecek, hastalarımızın tedavisi daha hızlı ve daha kolay olacaktır.""

Projenin yerli ve milli bir program olduğunu belirten Kantarcı, ""Bir uzman hekimin işini çok kolaylaştırarak doğrudan yapay zeka ile tanı koyacağız. Çalışmamız ve ulaştığımız sonuçların detayları saygın bir uluslararası dergiye gönderilmiş ve inceleme aşamasındadır. En kısa sürede sonuç almayı umuyoruz, sonuçlarımıza güveniyoruz, bu konuda da çok umutluyuz. Bu çalışma bize, azim ve gayretle çalışıldığında Türk çocuklarının neleri başarabileceğini gösterdi. Elde edilen başarılar gençlere umut, heyecan ve çalışma azmi vermektedir."" ifadelerini kullandı.
Uygulamadan yararlanan hasta Serpil Akbulut ise yaklaşık 2 yıldır karaciğerinde bir kitle olduğunu ancak tam bir tanı konulamadığını anlattı.

Hastalığıyla ilgili birkaç yere de gitmesine karşın bir netlik kazandırılamadığını dile getiren Akbulut, ""Hocalarımızın yapay zeka ile alakalı bir çalışma yaptığını öğrendim. Hocalarımızın da tavsiyesi üzerine bu çalışmaya dahil olmak istediğimi söyledim. Kendileri karaciğerin parçalanmasına gerek kalmaksızın yapay zeka sayesinde kesin bir tanı koymuş oldular."" dedi."
https://www.aa.com.tr/tr/dunya/israil-ordusunun-beyruta-yonelik-hava-saldirisinda-olenlerin-sayisi-5-e-yukseldi/3290720,İsrail ordusunun Beyrut'a yönelik hava saldırısında ölenlerin sayısı 5’e yükseldi,İsrail ordusunun Lübnan'ın başkenti Beyrut'un güney bölgesine yönelik saldırısında ölenlerin sayısının 5'e yükseldiği belirtildi.,"Lübnan Sağlık Bakanlığı tarafından yapılan açıklamada, İsrail ordusunun dün Beyrut'taki Dahiye bölgesinde bir binaya düzenlediği hava saldırısındaki kayıplarla ilgili bilgi verildi.
Açıklamada, İsrail'in hava saldırısı sonucu, 3 kadın ve 2 çocuk olmak üzere toplamda 5 kişinin hayatını kaybettiği kaydedildi. 
Sağlık Bakanlığı daha önce yaptığı açıklamada yaralı sayısını da 80 olduğunu duyurmuştu.
İsrail ordusu, dün Lübnan’ın başkenti Beyrut’a düzenlediği hava saldırısında Hizbullah’ın komutanlarından Fuad Şükür’ü öldürdüğünü duyurmuştu.
İsrail ordusu yaptığı yazılı açıklamada, saldırının savaş uçaklarıyla gerçekleştirildiğini belirterek, öldürülen komutanın Hizbullah’ın lideri Hasan Nasrallah’ın “sağ kolu” olduğunu iddia etti.
Ancak Hizbullah daha sonra yaptığı açıklamada, Şükür'ün hedef alınan binada olduğu, enkaz altında arama ve kurtarma çalışmaların devam ettiğini belirterek, ölümünü doğrulamamıştı. 
Lübnan resmi ajansı NNA'nın geçtiği habere göre Lübnan Başbakanı Necib Mikati, mevcut durumu ele almak için Hükümet Sarayı'nda olağanüstü bakanlar kurulu toplantısı öncesi açıklama yaptı.
Beyrut'un İsrail tarafından bombalanmasını kınayan Mikati, ""Düşmanın (İsrail) pervasızlığını ve kanlı suç çılgınlığını sürdürmesi halinde işlerin daha da kötüleşeceği konusunda sesimizi yükseltiyoruz."" ifadelerini kullandı.
Beyrut'a dün düzenlenen saldırının getirdiği tehlikelere dikkati çeken Mikati, ""Başkentin hedef alındığı ve sivillerin hayatını kaybettiği saldırı ile mevcut çatışma durumu büyük endişelere yol açacak açık tehlike durumuna dönüşmüştür."" uyarısında bulundu.
Hamas lideri Heniyye'ye yönelik suikasti de kınayan Mikati, ""Bu eylemin küresel endişe çemberini genişleteceği ve bölgede tehlike arz edeceğini görüyoruz."" ifadelerini kullandı.

Öte yandan, Beyaz Saray Ulusal Güvenlik Konseyi Sözcüsü Adrienne Watson, yaptığı açıklamada, İsrail'in güvenliğinin ""sağlam ve sarsılmaz"" olduğunu belirterek, ""İsrail'in ciddi tehditlere karşı kendini savunma hakkı var."" ifadesini kullandı.
Watson, ABD'nin, bölgedeki saldırıları sona erdirmek için ""diplomatik bir çözüm"" üzerinde çalışmaya devam ettiğini söyledi.
İsrail ordusu, dün Lübnan’ın başkenti Beyrut’a düzenlediği hava saldırısında Hizbullah’ın komutanlarından Fuad Şükür’ü öldürdüğünü duyurmuştu.
İsrail ordusu yaptığı yazılı açıklamada, saldırının savaş uçaklarıyla gerçekleştirildiğini belirterek, öldürülen komutanın Hizbullah’ın lideri Hasan Nasrallah’ın “sağ kolu” olduğunu iddia etti.
Ancak Hizbullah daha sonra yaptığı açıklamada, Şükür'ün hedef alınan binada olduğu, enkaz altında arama ve kurtarma çalışmaların devam ettiğini belirterek, ölümünü doğrulamamıştı.
"
https://www.aa.com.tr/tr/bilim-teknoloji/samsung-mobil-cihazlarda-yapay-zeka-kullanimini-ikiye-katlamayi-hedefliyor/3290658,"Samsung, mobil cihazlarda yapay zeka kullanımını ikiye katlamayı hedefliyor","Samsung Electronics Türkiye Mobil İş Biriminden Sorumlu Başkan Yardımcısı Murat Azdemir, 100 milyon Galaxy tablet ve akıllı telefonda yapay zeka özelliklerinin kullanıldığını belirterek, ""Bu sayının 200 milyona çıkmasını bekliyoruz."" dedi.","AA muhabirine açıklamalarda bulunan Azdemir, Galaxy AI özelliklerinin kullanıcıların günlük yaşamdaki mobil deneyimini üretkenlik, yaratıcılık ve iletişim konusunda iyileştirirken, her anında yanlarında olan akıllı telefon ve tabletleri daha işlevsel ve pratik hale getirdiğini vurguladı.
Azdemir, ""Galaxy AI yenilikleriyle yapay zeka destekli özellikler halihazırda sahip olduğumuz mobil deneyimleri dönüştürerek, akıllı telefonlarımızı ve tabletlerimizi daha kullanıcı dostu, daha akıllı ve sezgisel hale getirirken, genel kullanıcı deneyiminde ve memnuniyetinde fark yaratıyor."" ifadelerini kullandı.
Mobil yapay zekanın hayatlara girmesiyle birlikte, Galaxy S24 serisi cihazların satışında bir önceki nesle göre 2 kat artış gözlemlediklerine dikkati çeken Azdemir, ""Geçtiğimiz günlerde lansmanını yaptığımız yeni katlanabilir cihazlarımız Galaxy Zfold 6 ve Galaxy Zflip 6 modellerimizin de bir önceki jenerasyona göre daha yüksek bir ilgili ile karşılanmasını bekliyoruz."" değerlendirmesini yaptı.
Galaxy S24 Serisi'nin tanıtımından bugüne kadar, kullanıcılarından Galaxy AI özellikleri hakkında güzel geri dönüşler aldıklarını dile getiren Azdemir, cihaz kullanım deneyimini kolaylaştıran yönleri sayesinde Galaxy AI dünyasının benimsendiğini belirtti.
Yapay zekayı 2024'ün başında mobil cihazlara taşıdıklarını ve dünya genelinde 100 milyon Galaxy tablet ve akıllı telefonda yapay zeka özelliklerinin halihazırda kullanıldığını kaydeden Azdemir, ""2024 sonuna kadar bu sayının 200 milyona çıkmasını bekliyoruz."" diye konuştu.
Azdemir, en çok beğenilen yapay zeka yeteneklerinden birinin, Google işbirliğiyle geliştirilen ve arama yapmak için bir araç olan ""Circle to Search"" özelliği olduğunun altını çizdi.
Canlı Çeviri ve Chat Asistanı gibi dil bariyerlerini ortadan kaldıran iletişim araçlarının da beğenildiğine değinen Azdemir, ""Şunu da belirtmek yerinde olur, kullanıcılardan gelen geri bildirimlere mutlaka kulak vererek ihtiyaçları belirliyor, geliştireceğimiz özelliklere buna göre odaklanıyoruz."" dedi.
Samsung olarak mobil yapay zeka özelliklerini doğrudan ilk olarak entegre eden marka olduklarını, Galaxy S24 serisiyle 6 ay önce Galaxy AI dünyasını ilk kez tanıttıklarını hatırlatan Azdemir, ""Şu anda başka akıllı telefon modellerinde yerleşik AI özelliklerinin doğrudan tecrübe edilebilmesi halen mümkün değil. En önemli farkımız bu, çünkü bu özelliklerin yerleşik ve uygulamalara doğrudan entegre olması, yani kullanıcının AI erişimi için bir üçüncü taraf uygulaması kullanmak zorunda kalmaması hem zamandan kazandıran hem de güvenlik endişelerini azaltan bir kolaylık ve yenilik."" diye konuştu.

""Mobil yapay zeka konusunda bir adım öndeyiz"" diyen Azdemir, konuşmasını şöyle sürdürdü:
""Halihazırda Galaxy AI ile tanışan milyonlarca kullanıcıdan gelmekte olan ve kulak vermeye devam edeceğimiz geri bildirimler ışığında geliştirmelerimizle yapay zeka teknolojilerinin öncüsü olmayı sürdüreceğiz. Yapay zekayı aynı zamanda güçlü ekosistem bağlantımız sayesinde tüm uyumlu ekosistem cihazlarına taşıyoruz, bu da bağlantılı cihaz deneyimlerinde ayrıca fark yaratmamızı sağlıyor. Yeni tanıttığımız Galaxy Z Serisinde ise mevcut ve yeni Galaxy AI özelliklerini daha da zenginleştiren özgün katlanabilir form faktörüyle buluşturduk. Bu sayede kullanıcıların yaratıcılığıyla daha da derinleşecek daha kişiselleştirilebilir, daha farklı bir mobil deneyimin kapılarını aralamış olduk.""
Murat Azdemir, Galaxy AI için akıllı telefonların ötesine geçen adımlar atmayı planladıklarına dikkati çekerek, Galaxy AI platformunu farklı hizmetler ve çeşitli cihaz kategorileri için optimize ettiklerini söyledi.
Ayrıca Galaxy giyilebilir cihazlarında dijital sağlık hizmetlerini daha da geliştirmek üzere yapay zekadan destek alarak kapsamlı akıllı zindelik deneyimlerinde yeni bir döneme gireceklerine işaret eden Azdemir, sözlerini şöyle tamamladı:
""Samsung olarak, daha fazla sektör lideri yapay zeka ortağıyla iş birliği yaparak Galaxy AI deneyimlerini kategoriler bazında geliştirmeye ve yaygınlaştırmaya devam edeceğiz. Önümüzdeki 5 yıl içinde, kullanıcıların işlerini en kolay ve efektif şekilde yapabilmelerini sağlamak için çalışmaya devam edeceğiz. Üretken yapay zeka ile insanların ne istediğini daha iyi anlayıp daha iyi uygulamalar ya da menüler oluşturabileceğimize inanıyoruz. Bu sayede mevcut cihazlar daha da kullanıcı dostu ve sezgisel hale gelecek. Bunun yanında, kullanıcıların yaşamını kolaylaştıran Galaxy AI özelliklerini daha fazla cihaza getirerek daha geniş bir kullanıcı kitlesine ulaştırmak için de çalışmalarımız sürecek. Donanım konusunda da güçlendirmeler yapmak için yarı iletken teknolojilerine yatırımlarımıza da devam edeceğiz."""
https://www.aa.com.tr/tr/egitim/uluslararasi-saraybosna-universitesi-yeni-egitim-ogretim-yilinda-turkiyeden-rekor-basvuru-bekliyor/3290640,"Uluslararası Saraybosna Üniversitesi, yeni eğitim-öğretim yılında Türkiye'den rekor başvuru bekliyor","Bosna Hersek'in başkenti Saraybosna'da Türk girişimciler tarafından 2004'te kurulan Uluslararası Saraybosna Üniversitesi (IUS), yeni eğitim-öğretim yılında dünyadan ve Türkiye'den yeni öğrencilerini bekliyor.","2003 yılında kurulan ve Balkanlar'daki en büyük eğitim projelerinden biri olan IUS, Bosna Hersek'te Avrupa Eğitim Standartlarını benimseyen ilk eğitim kurumları arasında yer alıyor.

Saraybosna Eğitim Geliştirme Vakfına (SEDEF) ait IUS, yeni kayıt yaptıracak öğrencilere çift diploma gibi birçok avantaj sunuyor.
IUS Rektörü Prof. Dr. Ahmet Yıldırım, AA muhabirine yaptığı değerlendirmede, 2004 yılında ilk öğrencileriyle eğitime başlayan üniversitede, son olarak Sağlık Bilimleri Fakültesini açacaklarını söyledi.

Yıldırım, yeni dönemde 6 fakülte ve 19 bölümde eğitimi sürdüreceklerini belirterek, şöyle konuştu:
""Boşnak öğrencilere yüksek oranda burs veriyoruz, bunun için de bursluluk sınavı yapıyoruz. Şu ana kadar 300'ün üzerinden Boşnak öğrencimiz kayıt yapmış durumda. Türkiye'de de Yükseköğretim Kurumları Sınavı'nın (YKS) sonuçları açıklandı, orada da tercih yapacak öğrenciler tercih yapıp üniversitemize gelecekler. Bu sene Türkiye'den Ölçme, Seçme ve Yerleştirme Merkezi (ÖSYM) üzerinden rekor sayıda öğrenci bekliyoruz. 2 bin 500 öğrencimiz var, bu sene gelecek öğrencilerle bu sayı 3 bine yaklaşacak. Bu sene bütün programlarımız ÖSYM üzerinde tercih kılavuzunda olacağı için Türkiye'den daha fazla sayıda öğrenci bekliyoruz.""

Üniversitelerini tercih edecek öğrencilere birçok imkan sunduklarını anlatan Yıldırım, kız ve erkek öğrenciler için yurt imkanlarının bulunduğunu belirtti.

Bosna Hersek'teki en büyük üniversite kampüsüne sahip olduklarını dile getiren Yıldırım, ""Bir öğrencinin günlük tüm ihtiyaçlarını karşılayacağı imkanlarımız mevcut. Bizim üniversitemiz Bosna Hersek'te son yedi yıldır özel üniversiteler arasında birinci sırada. Devlet üniversiteleri arasında da üçüncülük ve beşincilik arasında değişiyor yıllara göre. Çift diploma programlarımız uzun süre devam edecek. İstanbul Teknik Üniversitesi, İstanbul Üniversitesi ve Marmara Üniversitesi ile olan çift diploma program sayımız bu sene 16'ya çıktı."" dedi.

Öğrencilerin çift diploma programında hazırlık eğitimi ve ilk iki seneyi Bosna Hersek'te, kalan iki seneyi de İstanbul'da okuduklarını kaydeden Yıldırım, ""Konferanslar, çalıştaylar, seminerler konusunda da üniversitemiz aktif bir rol oynuyor. Uluslararası camiadan birçok misafirimiz oluyor. Balkan Araştırmaları Merkezi'miz geçen yıl Avrupa'nın ve dünyanın çeşitli ülkelerinin büyükelçilerini burada ağırladı. Bunların sayısını arttırmaya çalışıyoruz çünkü bunlar öğrencilerimize farklı vizyonlar da kazandıran faaliyetler. 14 farklı ülkeden öğretim elemanımız var, 40'dan fazla ülkeden de öğrencimiz var."" ifadesini kullandı.

Yıldırım, mezunların Türkiye'de denklik alabildiğini, mezunlarla bağlantılarını sürdürdüklerini, mezunların dünyanın birçok yerinde önemli görevler aldığını, bundan da gurur duyduklarını söyledi.

Hukuk fakültesi 2. sınıf öğrencisi Oben Ceylan İngilizce ve Boşnakça öğrendiğini, uluslararası tahkim alanında uzman olabilmek için çalıştığını söyledi.

IUS'un kendisine uluslararası tahkim yarışmalarında destek olduğunu belirten Ceylan, ""Bu yarışmalar sayesinde birçok uluslararası enstitü ile birlikte çalıştım. Buradan mezun olduktan sonra uluslararası tahkim alanında IUS sayesinde öğrenmiş olduğum dilleri ve almış olduğum eğitimi kullanarak uzmanlaşmayı planlıyorum."" dedi.

Doğukan Kılıç da hukuk fakültesinde eğitim aldığını, daha önce Türkiye'de çalıştığı avukatlık bürosunda, Bosna Hersek ile Türkiye arasındaki hukuki konuları incelediğini belirtti.
IUS'ta okumanın dil öğrenme açısından kendisine çok şey kattığını anlatan Kılıç, yeni mezun öğrencilerin farklı bir kültür tanımak adına Saraybosna'ya gelmelerini tavsiye etti."
https://www.aa.com.tr/tr/israil-filistin-catismasi/yemek-borusundaki-darlik-nedeniyle-beslenemeyen-gazzeli-bebek-sagligina-kavustu/3290633,"Yemek borusundaki darlık nedeniyle beslenemeyen Gazzeli bebek, sağlığına kavuştu","Yemek borusundaki darlık sebebiyle beslenemeyen 2 yaşındaki Gazzeli Adem Al Aura, Sağlık Bakanlığınca getirildiği Ankara Etlik Şehir Hastanesindeki ameliyat sonrasında yemek yemeye başladı.","Operasyonu gerçekleştiren Ankara Etlik Şehir Hastanesi Gastroentroloji Kliniğinde görevli Doç. Dr. Çağdaş Erdoğan, AA muhabirine, Akalazya hastalığının, yemek borusunda görülen bir çeşit hareket bozukluğu olduğunu söyledi.
Hastalığın yemek borusunun mideye yakın tarafındaki kasların gevşeyememesine bağlı olarak gıdaların mideye geçiş yapamaması şeklinde tanımlandığını dile getiren Erdoğan, bu sorunun çocuklardan ziyade daha çok erişkinlerde görüldüğü bilgisini verdi.

Erdoğan, hastalığın tedavi imkanlarının arttığını aktararak, teknolojinin ve yeni tekniklerin gelişmesiyle açık cerrahi ameliyatları yerine POEM (Peroral Endoskopik Miyotomi) adı verilen kapalı yöntemlerle tedavinin yapılabildiğini bildirdi.

Gazzeli Adem'in de Akalazya hastası olduğunu anlatan Erdoğan, Sağlık Bakanlığı işbirliğiyle bölgedeki hasta ve yaralı çocuklarla erişkinlerin Türkiye'ye getirildiğini anımsattı.
Erdoğan, Aralık 2023'te gelen Adem'in kusma, bulantı, yemek yiyememe, kilo alamama, zayıflama şikayetleri bulunduğunu, yaşına göre ciddi bir büyüme ve gelişme geriliğinin mevcut olduğunu söyledi.
Geçen hafta yaklaşık 1,5 saat kadar süren bir operasyon yaptıklarını anlatan Erdoğan, ""Bir iki gün yoğun bakımda kaldıktan sonra servise çıkarttık. Cumartesi günü de yemek yedirmeye başladık. Çocuğumuz artık yaşıtları gibi yemek yiyebiliyor ve hızlı şekilde toparlanıyor."" dedi.
Doç. Dr. Erdoğan, ilk yemek yemeğe başladığında Adem'in yüzündeki mutluluğu tarif edebilmesinin mümkün olmadığını dile getirerek, ""Bunun açıkçası o anda çocuğun yüzüne bakmadan anlatabilecek bir kelime olduğunu düşünmüyorum. Çünkü uzun süre yemek yiyemeyen bir bebek için en önemli şey belki bu. Ve ilk defa yemek yediğinde yüzünde mutluluğu görebiliyordunuz."" diye konuştu.

Küçük yaşta ilk hastanın Kore'de ameliyat edildiğini belirten Erdoğan, ""Bu yöntemle tedaviyi de zaten onlar bulmuştu. Kore'de ilki yapılmıştı, ikincisi de Türkiye'de yapıldı."" dedi.
Erdoğan, bu ameliyatın erişkinlerde çok sık yapıldığını ancak çocuklarda yapılma sıklığının düşük olduğunu vurgulayarak, şunları kaydetti:
""Küçük çocuklarda aslında çok sık yapılan bir şey değil. Hatta bizim yaptığımız ameliyat, Türkiye'de bu yaş grubunda ve bu kiloda yapılmış ilk ameliyat olma özelliği taşıyor. Dünya literatüründe baktığımız zaman, bizim çocuğumuz 8 kiloydu, ilk ameliyat ise 7,7 kiloluk bir çocuğa yapılmıştı. Bu açıdan, bizim yaptığımız ameliyat, dünyada yapılan en küçük ikinci çocuğa gerçekleştirilen operasyon olma özelliği taşıyor.""

Adem ile refakatçisi olarak Türkiye'ye getirilen babaanne Hüda Al Aura ise İsrail'in saldırılarının her geçen gün arttığını ve Filistin'de zor günler geçirdiklerini söyledi.
Savaşın ağır bedelleri olduğunu vurgulayan Al Aura, ""Hem saldırılar yüzünden hem de torunumun tedavi gerekliliği nedeniyle Türkiye'ye geldik. Torunumla ben geldim. Adem, sürekli istifra ediyordu, karnında yara vardı ve enfeksiyon kapmıştı, beslenemiyordu."" dedi.
Adem'in annesinin İsrail'in saldırısında yaralandığını aktaran Al Aura, sözlerine şöyle devam etti:
""Torunumun annesi, babası ve 5 yaşındaki kardeşi şu anda Gazze'de. Gelinim, Adem kucağındayken sahil kenarındayken İsrail'in bombalı saldırısında yaralandı. Allah korumuş, Adem yaralanmadı. Gelinimin durumu şu anda iyi ama karnında şarapnel parçaları mevcut, Gazze'de tedavisi sürüyor. İsrail'in saldırılarında, benim de kardeşlerim hayatını kaybetti.""
Al Aura, ""Rabbime çok şükür ediyorum. Ne kadar teşekkür etsem azdır. Türkiye'de yapılan her şey için teşekkür ediyorum. Hekimlere çok teşekkür ediyorum."" dedi.
Bir an önce ülkesine, çocuklarının yanına dönmek istediğini vurgulayan Al Aura, ""En kısa sürede savaşı durdursunlar. Tüm dünyaya sesleniyorum, savaşı durdurun. Bizler de tekrar ailelerimizin yanına geri dönelim."" ifadesini kullandı."
https://www.aa.com.tr/tr/gundem/edirnede-24-yillik-34-mirascili-arazi-paylasimi-sorunu-arabulucuyla-bir-ayda-cozuldu/3290632,Edirne'de 24 yıllık 34 mirasçılı arazi paylaşımı sorunu arabulucuyla bir ayda çözüldü,"Edirne'de 24 yıldır süren ve 34 mirasçısı olan arazinin paylaşımına ilişkin uyuşmazlık, arabuluculuk sistemiyle 1 ayda çözüme kavuştu.","Merkeze bağlı Doyran köyünde yaşayan Aşık ailesinin büyüklerinden Ali Aşık'ın vefatının ardından miras kalan taşınmazlar 24 yıl boyunca paylaşılamadı.
Köydeki bir arsa ve iki tarlanın paylaşılması için taraflar farklı tarihlerde 7 defa mirasçılık belgesi almak için mahkemeye başvurdu. Zaman içinde ailede yaşanan ölümler nedeniyle mirasçı sayısında artış yaşanması uyuşmazlığın çözümünü daha da zorlaştırdı.

Yıllardır sonuçlandırılamayan sorunun çözümü için taraflar arabuluculuk sistemine başvurdu.
Arabulucu avukat Emine Duroğlu önce 34 mirasçıya ulaştı, sağlık sorunu yaşayanların telekonferansla katıldığı bir toplantı gerçekleştirdi.
Süreç içerisinde yapılan görüşmelerin ardından uyuşmazlığa ilişkin tüm konularda mutabık kalan taraflar 24 yıllık sorunu, keşif yapılmasına ve bilirkişi raporu beklenmesine gerek kalmadan çözüme kavuşturdu.
Arabulucu Duroğlu, AA muhabirine, 24 yıllık uyuşmazlığın tarafların rızasıyla ve en az masrafla çözüldüğünü söyledi.
Mirasçılardan bazılarının uyuşmazlığı gidermek için girişimlerde bulunduğunu ancak tarafları bir araya toplayamadıkları için sonuç elde edemediklerini anlatan Duroğlu, ""Zaman içerisinde mirasçı sayısındaki artış nedeniyle uyuşmazlığın çözümü çok zor bir hal almış. Arabuluculuğun dostane çözüm seçenekleri sayesinde 1 ay içerisinde uyuşmazlığı çözüme kavuşturduk ve anlaşmayla sonuçlandı."" dedi.

Duroğlu, uyuşmazlık sorununun tarafların beklediğinden çok hızlı sonuçlandığını vurguladı.
Arabuluculuğun taraflara pek çok avantaj sağladığını dile getiren Duroğlu, şunları kaydetti:
""Dosya tarafıma geldiğinde arabuluculuğun iletişim imkanlarını kullanarak kısa sürede taraflara ulaştım. Sağlık sorunu ve şehir dışında olanların telekonferans yöntemiyle, diğerlerinin yüz yüze katıldığı bir toplantı gerçekleştirdik. Toplantıda birçok konuda müzakere yapıldı ve anlaşmaya varıldı. Ancak bazı tarafların tereddütleri olması sebebiyle ikili görüşmeler de gerçekleştirildi. Görüşmeler sonucunda kısa sürede anlaşmaya varıldı ve ardından tapuda satış devir işlemlerine başlandı. Alıcı olanlar taraflara ücretlerini ödeyerek tapularını aldı. Böylece 24 yıldır çözülemeyen, 34 taraflı uyuşmazlık bir ayda çözüldü. Dava yoluna gidilseydi, mahkeme sürecinin ne kadar süreceği, harcanacak para belli değildi.""
Mirasçılardan Mustafa Yavuz, sürecin herkesi memnun edecek şekilde tamamlanmasından dolayı mutlu olduklarını ifade etti.

Arabuluculuk sayesinde paradan ve zamandan tasarruf ettiklerine dikkati çeken Yavuz, ""Mirasçılardan 4'ü 90 yaşın üstünde ve hasta olanlar vardı. Aynı zamanda şehir dışında yaşayanlar vardı. Çok kısa bir sürede çözüldü. Ben son güne kadar inanmadım, çünkü tapuya bir kişi gelmese iş çözülemeyecekti. Yaklaşık 3 dönüm olan 2 tarlayı ben satın aldım. Herkesin hissesine göre parası verildi, bu işte tüm taraflar memnun kaldı."" diye konuştu.
Anlaşma sonucu köy içindeki arsayı satın alan Ali Aşık da benzer sorunlar yaşayanların arabuluculuk yöntemiyle uyuşmazlıkları çözebileceğini belirtti.

Hiçbir tatsızlık yaşamadan sürecin sonlandığını dile getiren Aşık, ""Arabuluculuk sayesinde işi çok kısa sürede çözdük. Avukat hanım bizi bir araya getirdi ve detayları konuştuk. Kendisi daha sonra tüm süreçleri halletti. Ben de evimin yanında bulunan arsayı aldım."" ifadelerini kullandı.
Hasan Basri Açık da yıllar süren uyuşmazlığın çözülmesinden dolayı memnun olduklarını belirterek, ""Arabuluculuk herkese kazandırır."" dedi."
https://www.aa.com.tr/tr/futbol/besiktasta-serkan-emrecan-terzi-sakatlandi/3290611,Beşiktaş'ta Serkan Emrecan Terzi sakatlandı,"Beşiktaş, 20 yaşındaki futbolcu Serkan Emrecan Terzi'nin sakatlandığını duyurdu.","Siyah-beyazlı kulüpten yapılan açıklamada, Trendyol 1. Lig ekibi Sakaryaspor ile oynanan hazırlık maçının 9. dakikasında oyundan çıkmak zorunda kalan Serkan Emrecan Terzi'nin sağlık durumuna ilişkin şu ifadelere yer verildi:
""Serkan Emrecan Terzi'nin Acıbadem Altunizade Hastanesi'nde yapılan MR görüntülemesinde sol diz dış arka köşe kapsüler yapılarında gerilme ve kanama tespit edilmiştir. Serkan Emrecan Terzi'nin tedavisine sağlık ekibimiz tarafından başlanmıştır."""
https://www.aa.com.tr/tr/gundem/artvinde-112-acil-saglik-ekibi-yarali-yaban-kecisine-mudahale-etti/3290581,Artvin'de 112 Acil Sağlık ekibi yaralı yaban keçisine müdahale etti,"Artvin'in Yusufeli ilçesinde 112 Acil Sağlık ekibi, yaralı yaban keçisi yavrusunu tedavi ederek doğaya bıraktı.","İlçeden Artvin Devlet Hastanesi'ne hasta sevkinin ardından ilçeye dönen ekipler, Sarıbudak köyü yakınlarında yolda yaralı yaban keçisi yavrusu olduğunu fark etti.
Yaban keçisi yavrusunu yol kenarına alan ekip, pansuman yapıp bir süre sevdikten sonra doğaya bıraktı.
Ekiplerin yaban keçisine müdahale etmesi cep telefonu kamerasıyla kaydedildi.
Ekipte yer alan Ahmet Akıncı, keçiye araç çarptığını düşündüklerini belirterek, ""Yolda yatıyordu ve kenara aldık. Başında kanaması vardı, pansumanını yaptık. Ayaklarına baktık kırık bulunmuyor."" dedi."
https://www.aa.com.tr/tr/dunya/israilin-299-gundur-saldirilarini-surdurdugu-gazzede-can-kaybi-39-bin-445e-cikti/3290494,İsrail'in 299 gündür saldırılarını sürdürdüğü Gazze'de can kaybı 39 bin 445'e çıktı,"İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı, son 24 saatte 45 kişi artarak 39 bin 445'e yükseldi.","Filistin resmi haber ajansı WAFA'da yer alan haberde, İsrail ordusunun Gazze Şeridi'nin farklı bölgelerindeki yerleşim yerlerini gece boyunca hava saldırıları ve topçu atışlarıyla hedef aldığı belirtildi.
Gazze Şeridi'nin güneyinde yer alan Refah kentindeki el-Mavasi bölgesinde yerinden edilmiş sivillerin kaldığı çadır kamplarına yönelik İsrail askerlerince açılan ateş sonucu çok sayıda kişinin yaralandığı aktarılan haberde, yaralıların bölgedeki Kızılhaç sahra hastanesine nakledildiği ifade edildi.

İsrail'in güneydeki Han Yunus kentine düzenlediği hava saldırısında bir sivilin öldüğü, 4 kişinin yaralandığı vurgulanan haberde, İsrail topçu birliklerinin Gazze kentindeki ez-Zeytun, eş-Şucaiyyye ve et-Tufah mahallelerini hedef aldığı kaydedildi.
Gazze kentine yönelik saldırılarda aralarında kadın ve çocukların olduğu çok sayıda kişinin yaralandığı belirtilen haberde, kuzeydeki Cibaliya bölgesini de gece boyunca hedef aldığına işaret edildi.

Gazze'deki Filistin Sağlık Bakanlığından yapılan yazılı açıklamada, İsrail'in 7 Ekim 2023'ten bu yana Gazze Şeridi'ne düzenlediği saldırılarda ölenlerin sayısının 39 bin 445'e, yaralananların sayısının da 91 bin 73'e çıktığı bildirildi.
Açıklamada ayrıca hâlâ enkaz altında ve yol kenarlarında cesetlerin bulunduğu ancak İsrail'in engellemeleri nedeniyle sağlık ekipleri ile sivil savunma görevlilerinin cenazelere ulaşamadığı yinelendi.
Gazze'ye yönelik İsrail saldırılarında ölenlerin çoğunluğunu kadın ve çocukların oluşturduğu belirtilirken, saldırılar sonucu 10 bin Filistinlinin kayıp olduğu ifade ediliyor.
Yerel kaynaklardan alınan bilgiye göre, İsrail savaş uçağı, Ez-Zevayide beldesinin girişine yakın Salahaddin Caddesi'nde sivil bir aracı hedef aldı.
Aksa Şehitleri Hastanesindeki sağlık kaynakları, hastaneye İsrail'in saldırısında ölen 10 Filistinlinin naaşı ve 3 yaralının getirildiğini belirtti."
https://www.aa.com.tr/tr/ekonomi/turkiye-korfez-isbirligi-konseyi-arasinda-serbest-ticaret-anlasmasi-ilk-tur-muzakereleri-yapildi/3290469,Türkiye-Körfez İşbirliği Konseyi arasında serbest ticaret anlaşması ilk tur müzakereleri yapıldı,Türkiye-Körfez İşbirliği Konseyi (KİK) arasında serbest ticaret anlaşması (STA) birinci tur müzakereleri gerçekleştirildi.,"Ticaret Bakanlığından yapılan yazılı açıklamaya göre, Türkiye ve KİK arasındaki STA müzakerelerinin ilk turu Ankara'da yapıldı.
Müzakereler, bu yılın mart ayında Ticaret Bakanı Ömer Bolat ile KİK Genel Sekreteri Casim Muhammed el-Budeyvi tarafından imzalanan ortak bildiri çerçevesinde gerçekleştiriliyor.
Söz konusu müzakerelerin birinci turunda, taraflar arasında, anlaşmanın mal ticareti, menşe kuralları, müteahhitlik, turizm, sağlık gibi alanları içerecek şekilde hizmet ticareti, yatırımların kolaylaştırılması fasılları üzerinde detaylı görüşmeler yapıldı.
Taraflar, müzakerelere çevrim içi toplantılar ile devam edecek ve ikinci tur müzakereleri için yılın son çeyreğinde Suudi Arabistan'ın başkenti Riyad'da bir araya gelecek.
Müzakerelerin yıl sonuna kadar tamamlanması hedefleniyor.
Türkiye ile KİK üye ülkelerinin (Bahreyn, Katar, Kuveyt, Suudi Arabistan, Birleşik Arap Emirlikleri ve Umman) dünya ile toplam ticaret hacimlerinin 2,4 trilyon dolar olduğu belirtiliyor. Bu kapsamda serbest ticaret anlaşmasının hayata geçirilmesi ile dünyanın en büyük serbest ticaret alanlarından biri oluşturulacak.
Ticari ilişkilerin geliştirilmesi dışında karşılıklı yatırımların artırılması için de bir zemin tesis edecek anlaşma, Türkiye ve KİK üye ülkeleri arasında turizmden sağlığa, eğitimden lojistik ve bilişime kadar karşılıklı hizmet yatırımlarının ve müteahhitlik alanında işbirliğinin daha ileriye götürülmesine imkan sağlayacak.
KİK, Cumhurbaşkanı Recep Tayyip Erdoğan'ın Doha'da düzenlenen Körfez İşbirliği Konseyi 44. Zirvesi'ne iştiraki sonrasında Türkiye ile olan serbest ticaret anlaşması müzakerelerini öncelikli gündemine almıştı.
Türkiye, geçen yıl KİK üyesi ülkeler ile 31,5 milyar dolar ticaret hacmi gerçekleştirdi.
Söz konusu ülkeler, son dönemde müteahhitlik, lojistik, turizm başta olmak üzere hizmet sektörlerinde Türk firmalarına önemli fırsatlar sunuyor, Türkiye'deki yatırımlarını artırıyor."
https://www.aa.com.tr/tr/dunya/israilde-askeri-mahkeme-filistinli-esire-cinsel-iskenceyle-suclanan-9-askerden-2sini-serbest-birakti/3290229,İsrail'de askeri mahkeme Filistinli esire cinsel işkenceyle suçlanan 9 askerden 2'sini serbest bıraktı,"İsrail askeri mahkemesinin, Gazze'den alıkonulan Filistinlilerin tutulduğu Sde Teiman gözaltı merkezinde Filistinli esire cinsel işkence suçlamasıyla gözaltına alınan 9 askerden ikisini serbest bıraktığı bildirildi.","İsrail basınındaki haberlere göre, kuzeydeki Beit Lid askeri mahkemesinin, Filistinli esire cinsel işkence suçlamasıyla gözaltına alınan 9 askerden ikisini serbest bıraktığı ifade edildi. Söz konusu askerlerin, olayın baş şüphelileri arasında yer almadığı belirtildi.
Soruşturmadaki askerlere, ""sapkınlık, vücut bütünlüğüne zarar verme, askerlik kurallarına uygun davranmama"" suçlamaları yöneltildiği kaydedildi.
İsrail'den Kanal13, İsrail askeri savcılığının elinde askerlerin cinsel işkence yaparken Filistinli esirin etrafını sardığı ve gözaltı merkezindeki kameralardan saklamaya çalıştığı görüntüler bulunduğunu aktardı.
Haaretz gazetesinin haberine göre de İsrail askerlerinin cinsel işkence yapmakla suçlandığı Filistinli esirin sağlık durumu ciddiyetini koruyor.
Kuzeydeki Beit Lid askeri üssünde görülen davada İsrail polisi ve ordusu yoğun güvenlik önlemi almıştı. Onlarca kişilik İsrailli aşırı sağcı grup, 9 askerin Filistinli esire cinsel işkence suçlamasıyla gözaltına alınmasını protesto etmek için askeri mahkemenin önünde toplanmıştı. İsrail ordusu ve polisi, mahkemenin çevresine çok sayıda birlikle insan zinciri kurarak ve demir bariyerler yerleştirerek konuşlanmıştı.
İsrail'in güneyinde yer alan ve alıkonulan Gazzelilerin tutulduğu Sde Teiman gözaltı merkezi sık sık işkencelerle gündeme geliyor.
New York Times gazetesinde geçen ay çıkan haberde, Sde Teiman gözaltı merkezinde alıkonulan Gazzelilerin etrafı açık bir alanda gözleri bağlı olarak günde 18 saate kadar elleri kelepçeli şekilde yerde sessiz şekilde oturtulduğu belirtilmişti.
Haberde, gözaltı merkezine getirilen Filistinli tutukluların burada 3 aya kadar kaldığı ve sorgulama süreçlerinde birçok kişinin insanlık dışı muameleye ve işkenceye maruz kaldığı kaydedilmişti.
Burada tutulan ve daha sonra serbest bırakılan bazı Gazzeliler, Sde Teiman'da maruz kaldıkları işkenceleri dile getirmişti.
İsrail askeri polisinin, bir Filistinliye cinsel işkence yaptığı suçlamasıyla 9 İsrail askerini gözaltına almak üzere Sde Teiman'a gelmesinin ardından gözaltına alınacak askerlerin direnmesi sonucunda olaylar çıkmıştı.
İsrailli aşırı sağcı siyasetçiler, yüzü maskeli ve silahlı askerler ile aşırı sağcı fanatik gruplar askeri üsse baskın düzenlemişti. Benzer gruplar akşam saatlerinde de gözaltına alınan askerlerin götürüldüğü askeri mahkemenin bulunduğu Beit Lid isimli üsse zorla girmişti.
Aşırı sağcıların bir gün içinde iki askeri üsse baskın düzenlemesi İsrail'de yoğun tartışmalara yol açmıştı."
https://www.aa.com.tr/tr/dunya/ingilterede-3-cocugun-bicakli-saldirida-olduruldugu-kentte-asiri-sagcilar-camiyi-hedef-aldi/3290224,İngiltere'de 3 çocuğun bıçaklı saldırıda öldürüldüğü kentte aşırı sağcılar camiyi hedef aldı,"İngiltere'nin Southport kentinde 3 çocuğun öldürüldüğü, 8'i çocuk 10 kişinin yaralandığı bıçaklı saldırının ardından aşırı sağcılar kentteki camiyi hedef aldı.","Southport'ta 29 Temmuz'da meydana gelen olayın ardından kentte bir grup, Southport Islamic Society Camisi dışında toplandı.
Aşırı sağcıların sık sık kullandığı, ""Ölene kadar İngiliz"" ve ""Teslim olmak yok"" sloganları atan grup camiye taş ve tuğla parçaları attı.
Söz konusu bıçaklı saldırının gerçekleştirdiği yerin yakınlarında bulunan caminin çevresinde Merseyside polisi yoğun güvenlik önlemi aldı.
Olaya ilişkin açıklama yapan Merseyside polisi, aşırı sağcı İngiliz Savunma Ligi (EDL) destekçisi olduğu düşünülen grubun camiye saldırdığını ifade etti.
Yerel saatle 19.45'te (TSİ 21.45) cami önünde toplanan gruba müdahale eden polise şişe ve çöp kovaları atıldığı belirtilen açıklamada, bir polisin burnunun kırıldığı, bir polis minibüsünün ise ateşe verildiği belirtildi.
Açıklamada değerlendirmelerine yer verilen Merseyside Emniyet Müdür Yardımcısı Alex Gloss, ""Üç çocuğun trajik şekilde hayatını kaybetmesiyle sarsılan bir toplumda bunun yaşandığını görmek iğrenç."" ifadesini kullandı.
Gloss, polis ve acil servis çalışanlarının, hayatlarının en kötü manzarasıyla karşı karşıya kalmışken şimdi saldırıya uğradığını belirterek, ""Bu akşam Southport'taki olaya, Merseyside bölgesinde yaşamayan, Merseyside insanını umursamayanlar katıldı."" değerlendirmesini yaptı.
Bıçaklı saldırının 17 yaşındaki şüphelisinin kimliğine ilişkin spekülasyonların şiddet olayları için kullanıldığına işaret eden Gloss, ""Şahsın zaten gözaltında bulunduğunu ve Birleşik Krallık doğumlu olduğunu açıkladık. Şu aşamada spekülasyonların kimseye faydası yok. Polis memurlarımızın bunlarla karşı karşıya kalmaması lazımdı ancak bu akşam yeterince acı çeken yerel halkın güvenliğini sağlayacak ve suça karışanları gözaltına alacaklar."" ifadelerini kullandı.
İngiliz medyasında yer alan habere göre, bazı sosyal medya hesaplarında gözaltındaki kişinin kimliğine ilişkin doğruluğu şüpheli bilgiler paylaşıldı.
İçişleri Bakanı Yvette Cooper, konuya ilişkin parlamentoda yaptığı değerlendirmede, ""Sosyal medya şirketlerinin sorumluluk alması gerek."" ifadesini kullandı ve halka spekülasyonlara inanmama çağrısı yaptı.
The Guardian gazetesi ise şüphelinin kimliğine ilişkin detayların, İngiltere ve ABD'den bilgiler aktaran haber platformu izlenimi veren siteden yayıldığını öne sürdü.
Bu sitede, saldırı şüphelisinin geçen yıl ülkeye kaçak giren ""Ali"" isimli sığınmacı olduğu iddia edildi.
The Guardian'ın haberinde, sosyal medya platformu TikTok'ta ise aşırı sağcı Reform UK Partisi destekçisi bir kişinin paylaştığı iddiaların 800 bin izlenmeye ulaştığı bilgisine yer verildi.
İngiltere'nin Liverpool kentine yaklaşık 35, Manchester kentine yaklaşık 70 kilometre uzaklıktaki Southport'ta 29 Temmuz öğle saatlerinde bir saldırganın, aralarında çocukların da bulunduğu çok sayıda kişiyi bıçakladığı açıklanmıştı.
Hart Caddesi'ndeki binada yaşanan olayın ardından bölgeye giden polis, şüpheliyi saldırıda kullandığı belirtilen bıçakla gözaltına almıştı.
Görgü tanıkları, yaralılar arasında çok sayıda çocuğun bulunduğunu, olayın Amerikalı şarkıcı Taylor Swift temalı etkinlikte yaşandığını anlatmıştı.
Merseyside Emniyet Müdürü Serena Kennedy de saldırıya ilişkin düzenlenen ortak basın toplantısında, yerel saatle 11.47'de (TSİ 13.47) polise ""dans okulunda bıçaklı saldırı olduğu"" ihbarının geldiğini kaydetmişti.
Aldıkları bıçak darbeleri nedeniyle 2 çocuğun yaşamını yitirdiğini, 6'sı ağır 9 çocuğun yaralandığını açıklayan Kennedy, 2 yetişkinin de ağır yaralı olduğunu, bu kişilerin çocukları korumaya çalışırken yaralandıklarını söylemişti.
Kennedy, olayla ilgili 17 yaşındaki erkek zanlının cinayet şüphesiyle gözaltında olduğunu ve sorgusunun sürdüğünü kaydederek, şüphelinin Lancashire bölgesindeki Banks'ten geldiği ancak aslen Galler'in başkenti Cardiff'ten olduğu bilgisini paylaşmıştı.
Olaydan bir gün sonra, yaralı bir çocuğun daha hayatını kaybettiği açıklanmıştı.
Saldırının ardından hükümetten tepki açıklamaları gelmişti. İngiltere Başbakanı Keir Starmer, X hesabından yaptığı açıklamada, Southport'tan gelen haberlerin korkunç ve şok edici olduğunu belirtmişti.
Starmer, olay yerine hemen ulaşan polis ve sağlık ekiplerine teşekkür ederek, kendisinin sık sık gelişmeler konusunda bilgilendirildiğini kaydetmişti.
İçişleri Bakanı Yvette Cooper, X'ten yaptığı paylaşımda, bölgedeki güvenlik güçleriyle temasta olduğunu ve çalışmalara tam destek verdiğini ifade etmişti."
https://www.aa.com.tr/tr/dunya/israil-ordusu-hizbullah-in-ust-duzey-komutaninin-olduruldugunu-duyurdu/3290217,İsrail ordusu Hizbullah’ın üst düzey komutanının öldürüldüğünü duyurdu,"İsrail ordusu, Lübnan’ın başkenti Beyrut’a düzenlediği hava saldırısında Hizbullah’ın komutanlarından Fuad Şükür’ü öldürdüğünü duyurdu. Hizbullah'tan yapılan açıklamada ise Şükür'ün halen enkaz altında olduğu bildirildi.","İsrail ordusu yaptığı yazılı açıklamada, saldırının savaş uçaklarıyla gerçekleştirildiğini belirterek, öldürülen komutanın Hizbullah’ın lideri Hasan Nasrallah’ın “sağ kolu” olduğunu iddia etti.

Açıklamada ayrıca, Şükür’ün “8 Ekim 2023’ten beri İsrail’e yönelik saldırıları yönettiği ve 27 Temmuz’daki Mecdel Şems saldırısının sorumlusu olduğu” öne sürüldü.
Hizbullah'ın resmi Telegram hesabından yapılan açıklamada ise İsrail'in Beyrut'un güneyindeki Dahiye'de sivillerin yaşadığı bir binayı hedef aldığı, saldırıda bazı sivillerin öldüğü ve yaralandığı ifade edildi.
Binadaki birçok katın yıkıldığı bilgisine yer verilen açıklamada, Hizbullah'ın üst düzey komutanlarından Şükür'ün de saldırı esnasında söz konusu binada olduğu kaydedildi.
Açıklamada, Şükür'ün halen enkaz altında olduğu, arama ve kurtarma ekiplerinin enkaz üzerinde ummalı bir şekilde çalışmalar yürüttüğü aktarıldı.
İsrail güçleri, Beyrut'un güney bölgesinde Hizbullah'ın Şura Meclisi'nin bulunduğu Huhreyk Mahallesi'nde bir binaya hava saldırısı düzenlemişti.
Lübnan Sağlık Bakanlığından yapılan açıklamada, İsrail'in Beyrut'un güney bölgesine yönelik saldırısında 1 kişinin öldüğü ve 68 kişinin yaralandığı duyurulmuştu.
İsrail basını, Lübnan'ın başkenti Beyrut'ta akşam saatlerinde düzenlenen saldırıda Hizbullah'ın 2 numaralı ismi olduğu iddia edilen Fuad Şükür'ün hedef alındığını ileri sürmüştü."
https://www.aa.com.tr/tr/dunya/dso-gazzeden-85-kisinin-abu-dabiye-tibbi-tahliyesinin-gerceklestirildigini-bildirdi/3290116,"DSÖ, Gazze'den 85 kişinin Abu Dabi'ye tıbbi tahliyesinin gerçekleştirildiğini bildirdi","Dünya Sağlık Örgütü (DSÖ) Genel Direktörü Tedros Adhanom Ghebreyesus, Gazze'de bulunan 85 hasta ve ağır yaralının özel bakım için Birleşik Arap Emirlikleri'nin (BAE) başkenti Abu Dabi'ye tıbbi tahliyesinin gerçekleştirildiğini açıkladı.","Ghebreyesus, İsrail'in yoğun saldırıları altındaki Gazze'den gerçekleşen tıbbi tahliyeye ilişkin X sosyal medya hesabından paylaşımda bulundu.
""Gazze'den 35'i çocuk 85 hasta ve ağır yaralı bugün özel bakım için Abu Dabi'ye tahliye edildi."" ifadesini kullanan Ghebreyesus, son derece karmaşık olan bu ortak tahliyenin, BAE Dışişleri Bakanlığı, DSÖ ve ortakları tarafından desteklendiğini belirtti.
Ghebreyesus, bunun 7 Ekim 2023'ten bu yana Gazze'den gerçekleştirilen ""en büyük tıbbi tahliye"" olduğunu kaydederek, kanser, yaralanma ve diğer hastalıkları bulunan bu kişilere 63 aile üyesi ile tıbbi personelin eşlik ettiğini bildirdi.
Acil bakıma ihtiyaç duyan Gazzelilerin tahliyesini organize eden BAE'ye teşekkürlerini ileten Ghebreyesus, bunun, tüm olası rotalar üzerinden tahliye koridorlarının kurulmasının önünü açmasını umut ettiklerini vurguladı.
DSÖ Sözcüsü Christian Lindmeier, İsrail'in yoğun saldırıları altındaki Gazze Şeridi'nde bulunan 10 bin kişinin tıbbi tahliyeye ihtiyaç duyduğunu belirtmişti."
https://www.aa.com.tr/tr/dunya/bm-gazzede-yerinden-edilen-insanlar-enkaz-ve-copluklerin-arasinda-uyuyor/3289995,BM: Gazze'de yerinden edilen insanlar enkaz ve çöplüklerin arasında uyuyor,"Birleşmiş Milletler (BM), sadece 22 Temmuz'dan bu yana Gazze'de İsrail'in ""tahliye emirleri"" nedeniyle 250 bin kişinin yerinden edildiğini, bazı insanların enkaz ve çöplüklerin arasında uyuduğunu bildirdi.","BM Sözcüsü Stephane Dujarric, günlük basın toplantısında Gazze'deki duruma ilişkin gelişmeleri aktardı.
Sahadaki meslektaşlarından edindiği bilgiye göre bugün Han Yunus'un bazı bölgelerine binlerce kişinin dönüş yaptığını kaydeden Dujarric, İsrail'in sürekli olarak verdiği ""tahliye emirlerinden"" endişe duyulduğunu dile getirdi.
Dujarric, 22 Temmuz'dan bu yana İsrail'in ""tahliye emirleri"" nedeniyle 250 bin kişinin yerinden edildiğini, bunun tüm Gazze nüfusunun yüzde 11'ine tekabül ettiğini söyledi.
Her bir yerinden edilmeyle insanların hayatlarının alt üst olduğunu vurgulayan Dujarric, insanların çok kalabalık çadırlarda, bazılarının ise enkaz ve çöplüklerin arasında uyuduğunu ifade etti.
BM Kalkınma Program'ından (UNDP) edindiği verileri aktaran Dujarric, Gazze'de katı atık yönetim sisteminin çöktüğünü bildirdi.
Katı atık sahalarının bulunmadığını, atığın 140 farklı alana yığıldığını belirten Dujarric, bunun çok ciddi sağlık ve çevre risklerini beraberinde getirdiğine işaret etti.
Dujarric, Nisan 2023'ten beri Sudan'dan Libya'ya çok sayıda mülteci gittiğini belirterek, BM'nin Merkezi Acil Durum Fonu'ndan (CERF) Libya'ya 5,3 milyon dolar yardım sağlanacağını duyurdu.
Yardımın Libya'da yaklaşık 195 bin Sudanlı mülteci ve ev sahibi toplumlara destek sağlayacağını kaydeden Dujarric, desteğin hayat kurtarıcı yardım sağlamak için kullanılacağını dile getirdi."
https://www.aa.com.tr/tr/dunya/beyrut-ta-hizbullah-in-kalesinde-meydana-gelen-patlamada-3-kisi-oldu-74-kisi-yaralandi/3289981,"Beyrut’ta Hizbullah’ın kalesinde meydana gelen patlamada 3 kişi öldü, 74 kişi yaralandı","Lübnan'ın başkenti Beyrut'un güney bölgesinde İsrail tarafından düzenlenen saldırıda ölenlerin sayısının biri kadın, 2'si çocuk olmak üzere 3'e çıktığı bildirildi.","Lübnan Sağlık Bakanlığından yapılan yazılı açıklamada, ""İsrail'in Beyrut'un güney bölgesine yönelik saldırısında ölenlerin sayısı 3'e (1'i kadın, 2'si çocuk), yaralananların sayısı 74'e yükseldi."" ifadelerine yer verildi.
Lübnan'ın başkenti Beyrut'un güney bölgesinde şiddetli bir patlama meydana gelmişti. Saldırı bölgedeki işlek caddelerin üzerinde bulunan birden fazla binaya yönelik gerçekleştirilmişti.
Saldırı sonucu meydana gelen patlama nedeniyle büyük dumanlar yükseldi.

Olay bölgesinde büyük panik yaşandı.
Lübnan Sağlık Bakanlığından yapılan yazılı açıklamada, ""İsrail'in Beyrut'un güney bölgesine yönelik saldırısında ölenlerin sayısı 3'e (1'i kadın, 2'si çocuk), yaralananların sayısı 74'e yükseldi."" ifadelerine yer verildi.
Bu arada Lübnan resmi haber ajansı NNA'da yer alan haberde, başkent Beyrut'un güney bölgesine yönelik düzenlenen İsrail saldırısında Hizbullah'ın Şura Meclisi'nin bulunduğu Huhreyk Mahallesi'nin hedef alındığı kaydedildi.

Söz konusu saldırının insansız hava araçlarından (İHA) fırlatılan 3 füzeyle gerçekleştiği vurgulanan haberde, Beyrut'ta er-Rabih ismindeki bir binanın vurulduğu ve 2 katının yıkıldığına işaret edildi.
Öte yandan İsrail ordusu yaptığı açıklamayla Beyrut'taki saldırının arkasında olduğunu doğruladı.
Ordudan yapılan yazılı açıklamada, 12 kişinin hayatını kaybettiği Mecdel Şems ve birçok İsraillinin ölümünden sorumlu olduğu öne sürülen bir Hizbullah komutanının hedef alındığı belirtildi.
Hedef alınan Hizbullah komutanın ismi ve saldırının nasıl yapıldığına ilişkin detay verilmedi.
İsrail ordusu yaptığı açıklamada, Beyrut'ta Hizbullah komutanlarından birini hedef aldıklarını duyurdu.
Açıklamada, hedef alınan komutanın kimliği ve konumuna ilişkin bilgi paylaşılmadı.
Öte yandan İsrail basını, saldırıda Fuad Şükür'ün hedef alındığını ve söz konusu kişinin Hizbullah'ın 2 numaralı ismi olduğunu iddia etti.
Çıkan haberlerde Şükür'ün birkaç yıl önce Hizbullah'ın hassas füze projesi komutanı olarak atandığı ileri sürüldü.
İsrail basını, Şükür'ün saldırıdan kurtulup kurtulmadığına ilişkin belirsizliğin sürdüğünü yazdı.
İsrail Başbakanlık Basın Ofisi ise Başbakan Binyamin Netanyahu'nun fotoğrafını herhangi bir mesaj olmadan paylaştı.
Basın ofisinden paylaşılan fotoğrafta, Netanyahu'nun İsrail Ulusal Güvenlik Konseyi Başkanı Tzachi Hanegbi, askeri danışmanı Roman Gofman ve bazı yetkililerle toplantı halinde olduğu görülüyor.
Herhangi bir açıklama yapılmadan paylaşılan fotoğrafta, Netanyahu'nun kırmızı kablolu sabit telefonla konuştuğu fotoğrafta göze çarpıyor.
Öte yandan Savunma Bakanı Yoav Gallant, Beyrut'taki saldırı sonrası sosyal medya hesabından kısa bir mesaj paylaştı.
Mesajında Gallant, ""Hizbullah kırmızı çizgiyi aştı."" ifadesini kullandı.
Lübnan, başkent Beyrut'un güneyinde düzenlediği saldırı nedeniyle İsrail aleyhinde Birleşmiş Milletler Güvenlik Konseyi'ne şikayette bulunacaklarını açıkladı.
Lübnan Dışişleri Bakanı Abdallah Buhabib, Beyrut merkezli LBCI TV'ye yaptığı açıklamada, ""Bu saldırıyı kınıyor, başkentin vurulmasını kabul etmiyoruz."" dedi.
Buhabib, ""Bu saldırı nedeniyle BM Güvenlik Konseyi'ne İsrail'e karşı şikayette bulunacağız."" ifadelerini kullandı.
Lübnanlı Bakan, Hizbullah'ın İsrail saldırısına vereceği tepkinin ""koordineli"" olmasını umduğunu söyledi.
İsrail güçlerinin, Lübnan'ın başkenti Beyrut'un güney bölgesine saldırı düzenlemesinin ardından İsrail Başbakanı Binyamin Netanyahu'nun üst düzey siyasi ve askeri yetkililerle güvenlik durum değerlendirmesi yaptığı belirtildi.
İsrail Başbakanlığının resmi X hesabından yapılan paylaşımda, İsrail'in başkenti Tel Aviv'deki Kirya Askeri Üssü'nde bulunan Netanyahu'nun, Beyrut'un güney bölgesine yapılan saldırının ardından siyasi ve askeri üst düzey İsrailli yetkililerle telefon aracılığıyla durum değerlendirmesi yaptığı aktarıldı.
Netanyahu'nun güvenlik durum değerlendirmesi için görüştüğü isimler arasında İsrail Genelkurmay Başkanı Herzi Halevi, Savunma Bakanı Yoav Gallant, Dış İstihbarat Servisi Mossad Direktörü David Barnea, iç istihbarat teşkilatı Şin-Bet Direktörü Ronen Bar, Stratejik İşler Bakanı Ron Dermer ve Ulusal Güvenlik Konseyi Başkanı Tzachi Hanegbi'nin olduğu kaydedildi.
Birleşmiş Milletler (BM), İsrail ordusunun Beyrut'un güney bölgesinde yoğun nüfuslu alanlara yönelik saldırısından derin endişe duyduğunu bildirdi.
BM Sözcüsü Stephane Dujarric, konuya ilişkin yazılı açıklama yaptı.
Saldırıya ilişkin detayların netleşmesini beklerken taraflara azami itidal çağrısı yapılan açıklamada, gerginliğin daha fazla artırılmaması talebinde bulunuldu.
Açıklamada, tüm tarafların uluslararası hukuk uyarınca yükümlüklerini yerine getirmek zorunda olduğu vurgulandı.
Tarafların BM Güvenlik Konseyinin 1701 sayılı kararını ""tam bir şekilde"" uygulaması gerektiğinin altı çizilen açıklamada, çatışmaya acilen son verilmesi gerektiği ifade edildi.
Açıklamada, ""İsrail ordusunun Beyrut'un güney bölgesinde yoğun nüfuslu alanlara saldırısından derin endişe duyuyoruz."" mesajı verildi.
İran'ın Birleşmiş Milletler (BM) Daimi Temsilciliği, İsrail'in Beyrut'un güney bölgesine düzenlediği hava saldırısını en güçlü şekilde kınayarak, BM Güvenlik Konseyi'ni (BMGK) adım atmaya çağırdı.
AA muhabiri, İran Daimi Temsilciliğinin BMGK'ye gönderdiği mektuba ulaştı.
Mektupta, Beyrut'un güney bölgesinde ""İsrail rejiminin sivil ve sivil altyapıları"" hedef aldığı belirtilerek, saldırının İsrail'in uluslararası hukuk kurallarına saygı duymadığını bir kez daha gösterdiği ifade edildi.
İran'ın söz konusu ""korkakça"" saldırıyı en güçlü şekilde kınadığı vurgulanan mektupta, saldırının Lübnan'ın egemenlik, toprak bütünlüğü, uluslararası hukuk ve uluslararası insancıl hukuku ihlal ettiği belirtildi.
Mektupta, BMGK'nin de saldırıyı kesin surette kınaması gerektiği kaydedilerek, ""BMGK aynı zamanda acilen bu suç faaliyetine karşı adım atmalı ve bölgesel barış ile güvenliği tehdit eden bu tür bir saldırının tekrarını engellemeli."" mesajı verildi.

"
https://www.aa.com.tr/tr/egitim/ytbnin-yurt-disindaki-turk-vatandaslarina-yonelik-burslari-basvuruya-acildi/3289907,YTB'nin yurt dışındaki Türk vatandaşlarına yönelik bursları başvuruya açıldı,YTB tarafından yurt dışında yaşayan Türk vatandaşlarının çalışmalarını desteklemek ve sorunlarına çözüm olacak projelere katkı sunmak amacıyla farklı alanlarda ilan edilen burs programlarına başvurular başladı.,"Yurtdışı Türkler ve Akraba Topluluklar Başkanlığı (YTB) tarafından yurt dışında yaşayan Türk vatandaşlarının çalışmalarını desteklemek ve sorunlarına çözüm olacak projelere katkı sunmak amacıyla farklı alanlarda ilan edilen burs programlarına başvurular başladı.
YTB'den yapılan yazılı açıklamaya göre, yurt dışında yaşayan vatandaşların eğitim ve akademik hayatlarına katkı sağlamak, başarılı gençleri ödüllendirmek ve vatandaşların ihtiyaç ve sorunlarının giderilmesi amacıyla her yıl farklı alanlarda burs programları ilan ediliyor.
Bu kapsamda hazırlanan ""Prof. Dr. Fuat Sezgin Üstün Başarı Bursu"", ""Tez ve Araştırma Bursu"", ""Lise Bitirme Sınavı Başarı Bursu"" ve ""Aile ve Sosyal Hizmetler Alanlarında Uzmanlık Bursu"" programlarına başvurular açıldı.
Dünyanın dört bir yanındaki Türk vatandaşları, çifte vatandaş veya Mavi Kart sahibi olanların başvurabileceği burs programları Türk toplumunun yaşadığı ülkelerdeki akademik ve entelektüel hayata katılmalarına yardımcı olurken, Türkçe ve Türk kültürünün öğrenilmesine de büyük katkı sağlıyor. Burs programları aynı zamanda yurt dışında yaşayan vatandaşların sorunlarına çözüm üretmede öncü olacak projelere de zemin hazırlıyor.
Prof. Dr. Fuat Sezgin Üstün Başarı Bursu programıyla yurt dışında yaşayan gençler arasında yükseköğretim aşamasında üstün başarı gösterenler ödüllendiriliyor. Bu burs programından fen ve mühendislik bilimleri, sağlık bilimleri, sosyal ve beşeri bilimler alanında lisans, yüksek lisans veya doktora programından mezun olan ya da burs başvuruları tamamlanana kadar mezun olabilecek durumda olup, bulundukları ülkelerin not sisteminde minimum yüzde 80 başarılı olan vatandaşlar yararlanabilecek.
Prof. Dr. Fuat Sezgin Üstün Başarı Bursu, ödül mahiyetinde, lisans seviyesinde 1600 avro, yüksek lisans seviyesinde 2 bin avro, doktora seviyesinde ise 2 bin 400 avro şeklinde bir defaya mahsus veriliyor.
Tez ve Araştırma Bursu programıyla yurt dışında yaşayan vatandaşların eğitim ve akademik çalışmaları desteklenecek. Bu burs programından yurt dışında yüksek lisans veya doktora programlarından herhangi birine kayıtlı, tez aşamasında ya da tez aşamasına geçmek üzere olan adaylar yararlanabilecek.
Başvurular kapsamında yurt dışında yaşayan vatandaşları ilgilendiren konularda yapılan veya yapılacak olan tez araştırmaları değerlendirmeye alınacak. Tez ve Araştırma Bursları senede iki defaya mahsus olmak üzere yüksek lisans için toplamda 2 bin avro, doktora için toplamda 3 bin avro şeklinde verilecek.
Yurt dışında yaşayan gençleri lise eğitimine teşvik etmek ve bu alanda farkındalık oluşturmak amacıyla da Lise Bitirme Başarı Bursu programı ilan edildi.
Bu programla, ülkelerde bulunan her bir büyükelçilik, başkonsolosluk bölgesinden başvuranlar arasından en başarılı not ortalamasına sahip bir öğrenciye tek seferlik 1000 avro burs verilecek.
YTB tarafından aile ve sosyal hizmetler konusunda danışmanlık, sosyal destek ve terapi gibi hizmetlerin çeşitliliğinin artırılması ve hizmet sağlayacak insan kaynağının yetiştirilmesi amacıyla Aile ve Sosyal Hizmetler Alanlarında Uzmanlık Bursu programı hazırlandı.
Bu ihtiyaçlara yönelik geliştirilen burs programıyla yurt dışında ikamet eden ve ilgili ülkelerde psikoloji, pedagoji, psikolojik danışmanlık ve rehberlik, sosyal hizmet ve sosyal çalışmalarla ilişkili bölümlerde üniversite eğitimi almış adayların uzmanlaşmalarını sağlayacak mesleki sertifika programları desteklenecek.
Burs programı ""Klinik Psikolog ve Psikoterapist Sertifika Destek Bursu"", ""Davranış Bilimleri Lisansüstü Destek Bursu"" ve ""Mesleki Gelişim Destek Bursu"" başlıklarında üç modül olarak başvuruya açıldı.
Tüm burs programlarına başvurular 31 Ağustos'a kadar çevrim içi ""obys.ytb.gov.tr"" sayfasından alınacak. Adaylar burs programlarına ilişkin detaylı bilgilere ise ""https://yvburslari.ytb.gov.tr/"" sitesinden ulaşabilecek.
Başvuru değerlendirilmeleri ön inceleme, uzman değerlendirmesi ve mülakat olmak üzere üç aşamalı bir şekilde yapılacak. Mülakata alınacak adaylara e-posta yoluyla bilgi verilecek."
https://www.aa.com.tr/tr/israil-filistin-catismasi/gazzede-7-ekimden-bu-yana-40-bin-hepatit-vakasi-tespit-edildi-/3289871,Gazze'de 7 Ekim'den bu yana 40 bin Hepatit vakası tespit edildi,"BM, Gazze'de her hafta 800 ila 1000 arasında Hepatit vakasına rastlandığını açıkladı.","İsrail'in saldırılarının başladığı 7 Ekim'den bu yana Gazze Şeridi'nde 40 bin Hepatit vakası tespit edildiği bildirildi.
Birleşmiş Milletler Yakın Doğu'daki Filistinli Mültecilere Yardım ve Bayındırlık Ajansı (UNRWA), sosyal medya hesabından Gazze'deki Hepatit vakalarına ilişkin açıklama yaptı.
Açıklamada, İsrail'in susuz ve gıdasız bıraktığı Gazze'de haftada ortalama 800 ila 1000 arasında Hepatit vakasının tespit edildiği belirtildi.
İsrail'in saldırılarının başladığı 7 Ekim'den bu yana Gazze'de 40 bin Hepatit vakasına rastlandığı ifade edildi.
Açıklamada, hijyen koşullarının yetersizliğinin Gazze'de Hepatit A dahil diğer hastalıkların yayılmasını kolaylaştırdığına dikkat çekildi.
İsrail ordusunun saldırıları nedeniyle alt yapısı yok edilen Gazze'de temiz suya ulaşım neredeyse imkansız hale gelirken, hijyen sorunu da giderek büyüyor."
https://www.aa.com.tr/tr/dunya/yuksek-sicakliklar-avrupa-genelinde-ozon-kirliligini-tetikliyor/3289637,Yüksek sıcaklıklar Avrupa genelinde ozon kirliliğini tetikliyor,"Avrupa Birliği'nin (AB) Copernicus uydu izleme sistemi, yüksek sıcaklıkların Avrupa genelinde mevsimsel ozon kirliliğini arttırdığını bildirdi.","Copernicus'tan yapılan yazılı açıklamaya göre, yazın başlangıcından bu yana yüzey ozon konsantrasyonlarında artış yaşanıyor.
Sıcaklık ve ısı dalgalarındaki son yükselmeyle birlikte, 29 Temmuz ile 4 Ağustos arasında Batı ve Güney Avrupa'daki çeşitli bölgelerde yüksek yüzey ozon konsantrasyonları, AB hava kalitesi mevzuatı tarafından belirlenen sınır değerlerini aştı.
Özellikle, Kuzey İtalya'daki Po Vadisi, Fransa'nın başkenti Paris, Belçika, Hollanda, Lüksemburg ve Almanya'da en yüksek yüzey ozon konsantrasyonları gözlemleniyor.
Bu durumun özellikle yaz aylarında akciğer sağlığını tehdit ettiğinin kaydedildi.
Copernicus Atmosfer İzleme Servisi (CAMS) Müdürü Laurence Rouil, ""Değişen iklim nedeniyle sıcaklıklar arttıkça, yetkililerin sağlık risklerini ve çevresel etkileri azaltmak için uygun önlemlerle derhal yanıt vermesini sağlamak giderek daha önemli hale geliyor."" ifadelerini kullandı.
"
https://www.aa.com.tr/tr/saglik/dso-sudanda-saglik-tesislerine-yonelik-saldirilardan-dolayi-dehsete-dustuk/3289621,DSÖ: Sudan'da sağlık tesislerine yönelik saldırılardan dolayı dehşete düştük,"Dünya Sağlık Örgütü (DSÖ), Sudan'da sağlık tesislerine yönelik artan saldırılardan dolayı dehşete düştüklerini ve son 8 haftada 22 benzer saldırının doğrulandığını bildirdi.","DSÖ'den yapılan yazılı açıklamada, ""DSÖ, Sudan'da sağlık hizmetlerine yönelik artan saldırılardan dehşete düştü. Yalnızca son 8 haftada 22 saldırı doğrulandı."" ifadesine yer verildi.
Sağlık hizmetlerine yönelik saldırıların kınanacak nitelikte ve uluslararası insancıl hukukun ihlali olduğu vurgulanan açıklamada, Sudan'da bir yıldan uzun süredir devam eden savaş nedeniyle sağlık hizmetlerine erişimin ciddi şekilde kısıtlandığı anımsatıldı.
Açıklamada, Sudan'da tıbbi tesislere, personele ve malzemelere yönelik saldırıların, Sudan'daki sağlık sistemini ""ipliğe bağlı"" bıraktığı vurgulanarak, ""Hastaneler, sağlık tesisleri, ambulanslar ve diğer sağlık varlıkları, devam eden savaş nedeniyle amansız çatışmalara ve sık sık yerinden edilmelere katlanan Sudan halkı için bir can simididir."" ifadesi kullanıldı.
Sudan'da sağlık çalışanlarının, ""milyonlarca insana hizmet etme kararlılıklarıyla inanılmaz zor koşullarda çalışarak hayat kurtarıcı bakım sağlamaya devam ettiği"" belirtilen açıklamada, ""Ancak azimleri ve özverileri, bombardıman, taciz, korkutma, yaralanma ve ölümle ödüllendiriliyor."" değerlendirmesi yapıldı.
Açıklamada, ""Uluslararası insancıl hukuka göre, sağlık hizmeti, sağlık varlıkları, sağlık çalışanları ve hastalar savaşta bile korunmalıdır."" hatırlatması yapıldı.
Barışın, Sudan halkının sağlığını güvence altına almak ve ülkenin sağlık sistemini yeniden inşa etmek için bir ön koşul olduğunun altı çizildi.
- Sudan'daki iç savaş
Sudan'da 30 yıl süren Ömer el Beşir iktidarının halk ayaklanmasıyla devrilmesi sonrası sivillerin katılımıyla oluşturulan hükümete karşı ortak darbe yapan ordu ve HDK arasındaki güç mücadelesi 1 yıldan fazla süredir devam ediyor.
Nisan 2023 ortasında başlayan ve Sudan'ın çoğu eyaletinde devam eden savaşta ordu, kuzey ve doğudaki eyaletlerde hakimiyetini sürdürürken HDK'nın, batı ve güney eyaletlerinde etkili olduğu görülüyor.
Savaşın bitirilmesi için başlatılan Suudi Arabistan ve ABD arabuluculuğundaki Cidde görüşmeleri, Mısır'ın öncülük ettiği Sudan'a komşu ülkeler barış girişimi, Doğu Afrika'da Hükümetlerarası Kalkınma Otoritesinin çabaları ve Bahreyn'in başkenti Manama'da yapılan görüşmeler sonuçsuz kalmıştı.
BM'ye göre, dünyanın en büyük yerinden edilme ve açlık krizinin yaşandığı Sudan'daki çatışmalar sonucu 18 bin 800'den fazla kişi hayatını kaybetti, yaklaşık 10 milyon kişi yerinden edildi ve 25 milyondan fazla kişi insani yardıma muhtaç durumda."
https://www.aa.com.tr/tr/dunya/israilli-hak-orgutu-filistinli-esirlere-yonelik-cinsel-iskence-vakalarinin-sorusturulmadigina-dikkati-cekti/3289601,İsrailli hak örgütü Filistinli esirlere yönelik cinsel işkence vakalarının soruşturulmadığına dikkati çekti,"İsrailli İnsan Hakları Doktorları isimli hak örgütü, Filistinli esirlere yönelik hapishanelerde, tutukevlerinde cinsel işkence ve istismara ilişkin vakaların yaşandığını ancak soruşturulmadığını açıkladı.","İsrailli İnsan Hakları Doktorları isimli hak örgütü yaptığı yazılı açıklamada, 9 İsrail askerinin cinsel işkence yaptığı suçlamasıyla gözaltına alındığı olaydaki mağdurun yaklaşık üç hafta önce ""hayati tehlike içinde"" bir devlet hastanesine kaldırıldığını belirtti.
Mağdurun, vücudunun üst kısmında yaralar ve makatında ""ağır bir yaralanma"" olduğuna işaret eden hak örgütü, ""olayın Sde Teiman dışına taşındığı için soruşturmanın açıldığının"" altını çizdi.

İsrailli hak örgütü, Filistinlilere yönelik hapishane ve tutukevlerinde ""bilgi sahibi olduğu"" başka cinsel saldırı ve işkence olaylarının ""mağdurların İsrail makamlarına şikayet etmekten çekinmesi ya da şikayetleri sonucunda soruşturma açılmaması"" nedeniyle gözardı edildiğini paylaştı.
Hapishane ve tutukevlerinde Filistinlilere benzer işkence iddialarını İsrail Hapishaneler İdaresi'ne ilettiğine ancak yanıt alamadığına dikkati çeken İsrailli İnsan Hakları Doktorları, cinsel işkenceyle gündeme gelen mağdurun tedavisinin ardından tekrar Sde Teiman'a gönderilmiş olabileceği endişesini aktardı.
İsrail devlet televizyonu KAN'ın haberine göre de İsrail askerlerinin cinsel işkence yapmakla suçlandığı Filistinli, Ramallah yakınlarındaki Ofer Askeri Hapishanesi'nden İsrail'in güneyinde işkence ve kötü muamele iddialarıyla gündeme gelen Sde Teiman askeri gözaltı merkezine İsrail Hapishane İdaresi tarafından getirildi.
Sde Teiman'da işkenceye maruz kalan Filistinlinin sağlık durumu kritik olarak hastaneye kaldırıldığı belirtildi. KAN, söz konusu Filistinli esirin Hamas'ın silahlı kanadı İzzeddin Kassam Tugaylarından bir bölük komutanı olduğunu ileri sürdü.
İsrail'in güneyinde yer alan ve alıkonan Gazzelilerin tutulduğu Sde Teiman gözaltı merkezi sık sık işkencelerle gündeme geliyor.
New York Times gazetesinde geçen ay çıkan haberde, Sde Teiman gözaltı merkezinde alıkonulan Gazzelilerin etrafı açık bir alanda gözleri bağlı olarak günde 18 saate kadar elleri kelepçeli şekilde yerde sessiz şekilde oturtulduğu belirtilmişti.
Haberde, gözaltı merkezine getirilen Filistinli tutukluların burada 3 aya kadar kaldığı ve sorgulama süreçlerinde birçok kişinin insanlık dışı muameleye ve işkenceye maruz kaldığı kaydedilmişti.
Burada tutulan ve daha sonra serbest bırakılan bazı Gazzeliler, Sde Teiman'da maruz kaldıkları işkenceleri dile getirmişti.
İsrail askeri polisinin, bir Filistinliye cinsel işkence yaptığı suçlamasıyla 9 İsrail askerini gözaltına almak üzere Sde Teiman'a gelmesinin ardından gözaltına alınacak askerlerin direnmesi sonucunda olaylar çıkmıştı.
İsrailli aşırı sağcı siyasetçiler, yüzü maskeli ve silahlı askerler ve aşırı sağcı fanatik gruplar askeri üsse baskın düzenlemişti. Benzer gruplar akşam saatlerinde de gözaltına alınan askerlerin götürüldüğü askeri mahkemenin bulunduğu üsse zorla girmişti.
Aşırı sağcıların bir gün içinde iki askeri üsse baskın düzenlemesi İsrail'de yoğun tartışmalara yol açmıştı."
https://www.aa.com.tr/tr/dunya/dsoye-gore-gazze-seridindeki-10-bin-kisi-daha-tibbi-tahliyeye-ihtiyac-duyuyor/3289549,"DSÖ'ye göre, Gazze Şeridi'ndeki 10 bin kişi daha tıbbı tahliyeye ihtiyaç duyuyor","Dünya Sağlık Örgütü (DSÖ) Sözcüsü Christian Lindmeier, İsrail'in yoğun saldırıları altındaki Gazze Şeridi'nde bulunan 10 bin kişinin tıbbı tahliyeye ihtiyaç duyduğunu belirtti.","Lindmeier, BM Cenevre Ofisi'nin haftalık basın toplantısına çevrim içi katılarak değerlendirmelerde bulundu.
AA muhabirinin, ""Bir grup hasta ve yaralı Filistinlinin tedavisinin DSÖ'nün koordinesiyle Gazze Şeridi dışında yapılacağına dair haberler gördük. Bu kapsamda Deyr Balah kentinden bazı hastalar ve onların refakatçileri ayrıldı. Kaç kişinin tahliye edilmesi bekleniyor. Bu girişim ve tahliyelerle ilgili bilgi verir misiniz?"" sorusunu yanıtlayan Lindmeier, bunun iyi bir haber olduğunu söyledi.
Lindmeier, ""İlk olarak 4 çocuk ve refakatçileri Mısır üzerinden Belçika'ya tahliye edildi. Şimdi çok daha fazla çocuk Gazze'den ayrılıyor ancak operasyon devam ettiği için henüz kesin sayılara ulaşamıyoruz."" dedi.
Operasyon sona erdiğinde gerekli bilgileri paylaşacaklarını kaydeden Lindmeier, ""Gazze Şeridi'nde 10 bin kişi daha tıbbı tahliyeye ihtiyaç duyuyor."" dedi.
Lindmeier, ülkelerin, Gazze'deki tedaviye ihtiyaç duyan kişileri kabul etmesinin önemine işaret ederek ateşkes çağrısını yineledi."
https://www.aa.com.tr/tr/dunya/israilin-298-gundur-saldirilarini-surdurdugu-gazzede-can-kaybi-39-bin-400e-cikti/3289493,İsrail'in 298 gündür saldırılarını sürdürdüğü Gazze'de can kaybı 39 bin 400'e çıktı,"İsrail ordusunun, son 24 saatte düzenlediği saldırılarda 37 Filistinli öldü, 73 kişi yaralandı.","Gazze'deki Filistin Sağlık Bakanlığından yapılan yazılı açıklamada, İsrail'in Gazze Şeridi'ne 298 gündür sürdürdüğü saldırılara ilişkin bilgi verildi.

İsrail ordusunun son 24 saatte düzenlediği 3 katliamda 37 Filistinlinin daha hayatını kaybettiği ve 73 kişinin yaralandığı belirtildi.

İsrail'in 7 Ekim 2023'ten bu yana Gazze Şeridi'ne düzenlediği saldırılarda ölenlerin sayısının 39 bin 400'e, yaralananların sayısının da 90 bin 996'ya yükseldiği bildirildi.

Açıklamada ayrıca hâlâ enkaz altında ve yol kenarlarında cesetlerin bulunduğu ancak İsrail'in engellemeleri nedeniyle sağlık ekipleri ile sivil savunma görevlilerinin cenazelere ulaşamadığı yinelendi.

Gazze'ye yönelik İsrail saldırılarında ölenlerin çoğunluğunu kadın ve çocukların oluşturduğu belirtilirken, saldırılar sonucu 10 bin Filistinlinin kayıp olduğu ifade ediliyor."
https://www.aa.com.tr/tr/dunya/ingilterenin-southport-kentindeki-bicakli-saldirida-olen-cocuklarin-sayisi-3e-yukseldi/3289482,İngiltere'nin Southport kentindeki bıçaklı saldırıda ölen çocukların sayısı 3'e yükseldi,Saldırıda 8 çocuğun yaralandığı ve bunlardan 5'i ile olay sırasında yaralanan 2 yetişkinin durumunun kritik olduğu bildirildi.,"İngiltere'nin Southport kentindeki bıçaklı saldırıda, hayatını kaybeden çocukların sayısı 3'e çıktı.
Merseyside polisinden yapılan açıklamada, dün, Southport'ta meydana gelen bıçaklı saldırıda, yaralanan üçüncü bir çocuğun daha hayatını kaybettiği belirtildi.
Açıklamada, ""9 yaşındaki kız çocuğu bu sabah erken saatlerde hastanede hayatını kaybetti. Dün ölen çocukların 6 ve 7 yaşlarında kız çocukları olduğunu teyit edebiliriz."" ifadesi kullanıldı.
Bıçaklı saldırıda, 8 çocuğun daha yaralandığı ve bunlardan 5'inin durumunun kritik olduğu aktarılan açıklamada, olay sırasında yaralanan 2 yetişkinin de durumunun kritik olduğu kaydedildi.
İngiltere'nin Liverpool kentine yaklaşık 35, Manchester kentine yaklaşık 70 kilometre uzaklıktaki Southport'ta öğle saatlerinde bir saldırganın, aralarında çocukların da bulunduğu çok sayıda kişiyi bıçakladığı açıklanmıştı.
Hart Caddesi'ndeki binada yaşanan olayın ardından bölgeye giden polis, şüpheliyi saldırıda kullandığı belirtilen bıçakla gözaltına almıştı.
Görgü tanıkları, yaralıların arasında çok sayıda çocuğun bulunduğunu, olayın Amerikalı şarkıcı Taylor Swift temalı etkinlikte yaşandığını anlatmıştı.
Merseyside Emniyet Müdürü Serena Kennedy de saldırıya ilişkin düzenlenen ortak basın toplantısında yaptığı açıklamada, yerel saatle 11.47'de (TSİ 13.47) polise ""dans okulunda bıçaklı saldırı olduğu"" ihbarının geldiğini kaydetmişti.
Aldıkları bıçak darbeleri nedeniyle 2 çocuğun yaşamını yitirdiğini, 6'sı ağır 9 çocuğun yaralandığını açıklayan Kennedy, 2 yetişkinin de ağır yaralı olduğunu, bu kişilerin çocukları korumaya çalışırken yaralandıklarını söylemişti.
Kennedy, olayla ilgili 17 yaşındaki erkek zanlının cinayet şüphesiyle gözaltında olduğunu ve sorgusunun sürdüğünü kaydederek, şüphelinin Lancashire bölgesindeki Banks'ten geldiği ancak aslen Galler'in başkenti Cardiff'ten olduğu bilgisini paylaşmıştı.
Kennedy, kentteki Hart Caddesi'nde bulunan dans okulundaki Amerikalı şarkıcı Taylor Swift konseptli etkinliğe katılan çocukların hedef alındığını ifade ederek, olayın terör saldırısı olarak değerlendirilmediğini vurgulamıştı.
Saldırının ardından hükümetten tepki açıklamaları gelmişti. İngiltere Başbakanı Keir Starmer, X hesabından yaptığı açıklamada, Southport'tan gelen haberlerin korkunç ve şok edici olduğunu belirtmişti.
Starmer, olay yerine hemen ulaşan polis ve sağlık ekiplerine teşekkür ederek, kendisinin sık sık gelişmeler konusunda bilgilendirildiğini kaydetmişti.
İçişleri Bakanı Yvette Cooper, X'ten yaptığı paylaşımda, bölgedeki güvenlik güçleriyle temasta olduğunu ve çalışmalara tam destek verdiğini ifade etmişti."
https://www.aa.com.tr/tr/gundem/tihek-baskani-kilic-hasemayla-havuza-girilmesine-izin-verilmemesi-ayrimciligini-degerlendirdi/3289394,"TİHEK Başkanı Kılıç, haşemayla havuza girilmesine izin verilmemesi ""ayrımcılığını"" değerlendirdi","TİHEK Başkanı Prof. Dr. Kılıç, ""Kişilerin din ve inançlarını temsil eden giyimle kuşamla ya da ritüellerin temsili niteliğindeki durumlar üzerinden ayrımcılığa maruz bırakılması, insan haklarına ve eşitlik hukukuna aykırılık teşkil ediyor."" dedi.","Türkiye İnsan Hakları ve Eşitlik Kurumu (TİHEK) Başkanı Prof. Dr. Muharrem Kılıç, İzmir Bölge Adliye Mahkemesi 23. Ceza Dairesince, bir tatil sitesinde haşema ile havuza girilmesine izin vermeyen sanıklar hakkında verilen 10'ar ay hapis cezasının uygun bulunması ve TİHEK'in daha önce bu yönde aldığı ihlal kararlarına ilişkin, AA muhabirine açıklama yaptı.
TİHEK Kanunu çerçevesinde belirlenmiş 15 temeldeki her türlü ayrımcılığın yasaklandığını kaydeden Kılıç, kanunda öngörülen temellerden birinin de din ve inanç temelinde ayrımcılık olduğunu söyledi.
Söz konusu ayrımcılıkla, özel mülklerde havuzların kullanımı ve başka hizmet alanlarında karşılaşılabildiğini belirten Kılıç, ""Vatandaşlara bir ayrımcılık yapılması, aynı durumda olanlara ayrımcı muamele sergilenmesi kanunen yasaklanmış durumda."" açıklamasını yaptı.

TİHEK'in daha önce bu konuda yapılan başvurularda ihlal kararları verdiğini anımsatan Kılıç, 2021'de verilen bir kararda, haşema ile havuza girilmesinde sağlık açısından sorun olmadığının raporlandığını, ihlal kararında da bu rapora değinildiğini ifade etti.

Kılıç, TİHEK Kanunu ile düzenlenen yasaklama ve düzenlemelerin yanında İnsan Hakları Evrensel Bildirgesi'nden başlamak üzere uluslararası sözleşmelerde ve Birleşmiş Milletler (BM) İnsan Hakları Komitesinin 22 numaralı yorumunda da ayrımcılığın yasaklandığını belirtti.
Muharrem Kılıç, ""Kişilerin din ve inançlarını temsil eden giyimle kuşamla ya da ritüellerin temsili niteliğindeki durumlar üzerinden ayrımcılığa maruz bırakılması insan haklarına ve eşitlik hukukuna aykırılık teşkil ediyor."" dedi.
Avrupa İnsan Hakları Sözleşmesi ve Avrupa İnsan Hakları Mahkemesinin yorumları doğrultusunda da hak ve özgürlük alanına ilişkin kısıtlamaların makuliyet ölçüsünü aşacak şekilde yapılmasının yasaklandığını belirten Kılıç, konuyla ilgili yargı makamlarınca verilen kararların da mevcut olduğunu dile getirdi.
Prof. Dr. Kılıç, ""Din ve inanç özgürlüğünün herhangi ritüelle olduğu gibi o dinin sembollerinin gösterimi noktasında kişilerin haklarının hizmet alırken kısıtlanmaları, ayrımcılığa maruz bırakılmaları yasaklanmış durumda."" diye konuştu.
TİHEK Başkanı Kılıç, haşema ile havuz kullandırılmaması nedeniyle daha önce verilen kararlara ilişkin, ""2020'de ilk kararımızı vermiştik, ayrımcılık yasağının ihlali olarak nitelendirilmiştik. Bir sitede, o sitenin sakini olan bir vatandaşın kendi inancına uygun olan kıyafetle, haşemayla havuza girme isteğinde, diğer vatandaşlara imkan sağlanırken ona sağlanmaması nedeniyle, başvuran kişi hakkında ihlal kararı vermiştik."" dedi.
Kılıç, TİHEK tarafından diğer yıllarda verilen kararlara ilişkin, ""2021 yılında da vermiş olduğumuz bir karar vardı. 2022'de 8 karar verdik bu noktada. Yine ihlal kararı verdi kurulumuz. Geçen yıl da 3 karar, yani kurulumuz bu zamana kadar 13 karar vermiş durumda. Bu bir içtihadın, içtihat birliğinin oluştuğu anlamına geliyor."" ifadelerini kullandı.
TİHEK'in verdiği kararlara ilişkin yargı yolunun açık olduğunu dile getiren Kılıç, verilen ihlal kararlarının yargı kurumlarınca uygun bulunduğunu belirterek, ""Yani hem yargı kararları hem de kurulumuzun vermiş olduğu kararlar, bunun din ve inanç özgürlüğüne dair bir ihlal olduğunu tespit etmiş durumda."" diye konuştu.
Muharrem Kılıç, ayrımcılığa maruz kalanların TİHEK'e başvurabileceklerini, bunu şahsen ya da avukatları aracılığıyla da yapabileceklerini dile getirdi.
Kılıç, TİHEK'e müracaatta herhangi bir başvuru ücretinin bulunmadığını vurgulayarak, ""İllerde valilikler, ilçelerde kaymakamlıklar üzerinden ya da doğrudan web sayfamız üzerinden bize başvuru yapabilirler."" ifadelerini kullandı.
TİHEK'e başvuru öncesi, ayrımcılığa maruz kaldığını iddia eden kişilerin, mağduriyetlerinin giderilmesini ilgili kişiden isteme koşulunun bulunduğunu belirten Kılıç, 30 gün içinde yanıt alınmadığı halde, mağdur olduğunu savunanların TİHEK'e başvurabileceğini söyledi.
Kılıç, telafisi imkansız bir durumla karşı karşıya kalınması halinde ise başvuru koşulu aranmaksızın TİHEK'in harekete geçebileceğini belirterek, resen inceleme yetkilerinin de bulunduğunu bildirdi.
Bu mağduriyet durumlarının, hukuk ya da ceza davasına konu olabilecek nitelikte de olabildiğini dile getiren Kılıç, TİHEK'e yapılan başvuruların dava sürelerini durdurduğunu belirterek, bunun herhangi bir mahrumiyet ya da mağduriyete yol açmadığını kaydetti."
https://www.aa.com.tr/tr/dunya/israilin-guantanamosu-sde-teiman-askeri-ussu/3289322,İsrail'in Guantanamosu: Sde Teiman Askeri Üssü,"İsrail'in Guantanamosu olarak adlandırılan güneydeki Negev Çölü'nde bulunan Sde Teiman Askeri Üssü, Gazze Şeridi'nden alıkonulan kişilere uygulanan cinsel istismar, işkence başta olmak üzere insanlık dışı suçlarla yeniden gündeme geldi.","Sde Teiman, son aylarda Gazze'den alıkonulan Filistinlilerin maruz kaldığı çeşitli işkencelerle adından söz ettirirken, İsrailli yetkililer ihlallere karışanlar hakkında soruşturma başlatıldığını, iddiaların incelendiğini iddia ediyor.
İsrail devlet televizyonu KAN'ın, dün Sde Teiman Askeri Üssü'nde 9 askerin cinsel işkence ve darbettikleri bir Filistinlinin ağır yaralı olarak hastaneye kaldırıldığı haberini yayımlamasıyla askeri polis, konu hakkında soruşturma başlattı, askerler gözaltına alındı.
Bu haberin ardından aralarında askerlerin de bulunduğu İsrailli aşırı sağcılardan oluşan silahlı ve yüzleri maskeli bir grup, cinsel işkence yapmakla suçlanan askerlerin gözaltına alınmasını protesto ederek askeri üsse baskın düzenledi.
İsrail ordusu güney komutanlığının sorumluluğunda olan Sde Teiman Askeri Üssü adını, 1949 ile 1950 arasında Yemen'den İsrail'e getirilen 49 bin Yemenli Yahudi'nin ilk etapta yerleştirildiği bölge olmasından alıyor. Bu nedenle ""Yemen tarlası"" ismini taşıyor.
İsrail, bu askeri üste 2008 ve 2014'te Gazze Şeridi'ne düzenlediği saldırılar sırasında alıkoyduğu yüzlerce Filistinli için toplama kampları kurdu.
Ordu, 7 Ekim 2023'ten sonra ""yasa dışı savaşçılar"" oldukları iddiasıyla Gazze Şeridi'nden yüzlerce Filistinli sivili bu üste insanlık dışı şartlar altında tutmayı sürdürdü.
İsrailli sivil toplum örgütü ""İsrail Sivil Haklar Derneği (ACRI)"", söz konusu üste oldukça kötü alıkonulma şartlarını açığa çıkaran bir makale yayımladı.
Makaleye göre Sde Teiman'da alıkonulanlar, yemekten mahrum ediliyor, yemek verildiğinde ise Filistinliler elleri ve gözleri bağlı şekilde yemek yemek zorunda bırakılıyor.
Alıkonulan Filistinli sayısının fazla olduğu, söz konusu kişilerin uyku ve tuvalet ihtiyaçlarında ise yine elleri ve gözlerinin bağlı olduğu ifade ediliyor.
İnce bir kumaş örtü üzerinde yatmak zorunda bırakılan Filistinliler için banyo imkanı da bulunmuyor. Ayrıca, zaman zaman da alıkonulan kişilerin tuvalet ihtiyacını gidermesine izin verilmiyor, bulundukları alana getirilen lazımlıkları kullanmaya zorlanıyorlar.
Sde Teiman üssünde alıkonulan Filistinlilerin gün boyunca hareket etmelerine ve açık havada gezinmelerine de müsaade edilmiyor. Gözleri kapalı tutulan kişiler için kitap okumak, ibadet etmek, namaz kılmak, mektup yazmak ya da mektup okumak da yasak.
Sağlık hizmetlerinden de mahrum bırakılan Filistinlilerin bir kısmı ise askeri üste hayatını kaybetti.
ACRI, ülkedeki 5 STK'dan biri olarak bu hapishanenin derhal kapatılması için İsrail Yüksek Mahkemesine başvuranlar arasında yer alıyor.
Mahkemeye sunduğu dilekçede ACRI, son birkaç ayda söz konusu hapishanede ""hayal etmesi dahi mümkün olmayan olaylara"" dair birçok delilin biriktiğini kaydetti.
ACRI'nın dilekçesinde şu ifadeler yer aldı:
“Anestezi olmaksızın cerrahi operasyonlar yapılıyor, tutuklular günlerce ağır şartlarda tutuluyor, organlarının kesilmesine yol açacak şekilde uzuvları kelepçeli kalıyor, tıbbi tedavi ve tuvalet ihtiyaçları karşılanırken dahi gözleri uzun süre bağlı tutuluyor ve alıkonulan bazı Filistinliler darp ve ihlallerle dolu şekilde sürekli gözetim altında tutuluyor.""
Dilekçede, üssün bir hapishane olması için kanuna göre alıkonulanların ""sağlık ve onurlarını zedelemeyecek"" şartları sağlaması gerektiğine işaret edildi.
""Alıkonulanlar için asgari oranda insani şartları sağlamadığımız takdirde bizler de insan olmayacağız."" ifadelerine yer verilen dilekçede, alıkonulan kişilere uygulanan muamelenin yasa dışı olduğu kaydedildi.
Haaretz gazetesinin, askeri üsteki tanıklardan aldığı bilgiye göre, esirlerin korunması görevini üstlenen ""Birim 100"" üyeleri, son aylarda çok sayıda şiddet olayına karıştı.
Sde Teiman'da görev yapan bir asker, ""Birim 100"" üyelerinin alıkonulan Filistinlilerin bulunduğu alana pimi çekilmiş el bombası attıklarını söyledi. Tanıklık yapan asker, şiddetli darptan dolayı bazı Filistinlilerin dişlerinin ve kaburga kemiklerinin de kırıldığını aktardı.
Söz konusu üste tutulan Filistinlerin sayısına ilişkin İsrail makamlarından henüz açıklama yapılmadı.
Haaretz'in haberine göre hükümet, İsrail Yüksek Mahkemesine 15 Temmuz'da Sde Teiman'daki tutukluların çoğunun başka yerlere naklinin yapılacağını iletti.
Haberde ayrıca 7 Ekim'den bu yana aktif olarak kullanılan Sde Teiman üssünde tutulan Filistinli esirlerden 36'sının öldürüldüğü kaydedildi."
https://www.aa.com.tr/tr/egitim/trabzon-universitesi-yapay-zeka-muhendisligi-bolumune-ogrenci-alinacak/3289286,Trabzon Üniversitesi Yapay Zeka Mühendisliği Bölümü'ne öğrenci alınacak,Trabzon Üniversitesi Yapay Zeka Mühendisliği Bölümü'ne 40 öğrenci alınacak.,"Dr. Öğr. Üyesi Özge Aydoğdu, AA muhabirine, yeni bölümde eğitim öğretime başlayacak olmanın heyecanını yaşadıklarını söyledi.

Genç ve dinamik akademik kadroya sahip olduklarını belirten Aydoğdu, ""Bu bizim için en büyük güç. Hepimiz yapay zeka alanında etkin ve farklı konularda çalışmalar gerçekleştiriyoruz."" dedi.
Aydoğdu, Trabzon Üniversitesinin spor bilimleri, turizm alanındaki bölümleri ve eğitim fakültesiyle büyük bir sosyal bütünlüğe sahip olduğunu vurgulayarak, şu değerlendirmede bulundu:
""Disiplinler arası çalışmalarla yapay zekayı aşılamayı, bölümümüzü ve Trabzon şehrini geliştirmeyi hedefliyoruz. Bu nedenle bölümün Trabzon Üniversitesinde olması bizim için bir avantaj oldu. Trabzon, spor ve turizm şehri. Biz de şehrimize bu alanlarda yapay zekayı sokmayı hedefliyoruz. Böylelikle şehrimize ve öğrencilerimize katkıda bulunacağız. Hep birlikte kazanma üzerine bir strateji belirledik. O nedenle ilgili bütün öğrencilerimizi bölümümüze bekliyoruz. Öğrencilerimiz, internet sitemizden de gerekli bilgileri edinebilir.""

Dr. Öğr. Üyesi Samet Aymaz ise yapay zekanın artık dünyada her sektörde trend haline geldiğinin altını çizerek, ""Özellikle dünyada sağlık ve sporda da yaygın kullanıldığını gördük. Trabzon Üniversitesinde Yapay Zeka Mühendisliği Bölümü, Doğu Karadeniz Bölgesi'nde kurulan ilk bölüm olarak öne çıkmaktadır. Yapay zekada farklı alanlarda çalışma yapmış akademisyenleriz."" diye konuştu.

Dr. Öğr. Üyesi Hayati Türe de Trabzon Teknokent, sanayiciler ve odalarla stratejik işbirlikleri yaparak öğrencileri adım adım sektöre hazırlayacaklarını kaydetti.

Bölümde, Aydoğdu, Aymaz ve Türe'nin yanı sıra Dr. Sait Alp, Dr. Ramazan Özgür Doğan ve araştırma görevlisi Oğuzhan Topal görev yapacak."
https://www.aa.com.tr/tr/yasam/ardahanli-genc-devlet-destegiyle-buyukbas-hayvan-yetistiriyor/3289212,"Ardahanlı genç, devlet desteğiyle büyükbaş hayvan yetiştiriyor","Ardahan'da merkeze bağlı Gölgeli köyünde yaşayan 23 yaşındaki Ali Fırat Avşar, Tarım ve Orman Bakanlığından aldığı hibe destekle büyükbaş hayvan yetiştiricisi oldu.","Uludağ Üniversitesi Laborant ve Veteriner Sağlık Programı'ndan mezun olan Avşar, Ağustos 2023'te Bakanlığın ""Kırsal Kalkınmada Uzman Eller Projesi""ne başvurdu.
Projesi kabul edilen Avşar'a, geri ödemesiz olmak üzere 4 simental ırkı gebe büyükbaş verildi.

Bekar olan Avşar, ailesiyle yaşadığı evin yerleşkesindeki ahırda hayvanların bakımını yaparak besicilik yapmayı sürdürüyor.
Ali Fırat Avşar, AA muhabirine, hayvancılık yapmanın yıllardır hayali olduğunu ve bunu gerçekleştirmek için üniversite okuduğunu söyledi.
Hem okulun hem de Kovid-19 döneminin üretime olan ilgisini daha da arttırdığını belirten Avşar, ""Bu alanda hep üretim yapma amacındaydım. O yüzden bu bölümü okudum. Bu şekilde tekrar köyüme döndüm."" dedi.

Proje dolayısıyla Tarım ve Orman Bakanlığı ile ilgililere teşekkür eden Avşar, ""Çünkü böyle bir süreçte yanımda oldular. Olumsuz koşullarda bana destek oldular. Bana sağlanan destekle simental ırkı hayvan aldım. Hayalimi gerçekleştirmenin mutluluğunu yaşıyorum. İlerleyen zamanlarda hayvan sayısını arttırmak ve tarım yapmak istiyorum. Daha çok üretim yapmayı planlıyorum."" diye konuştu.
Tarım ve Orman İl Müdürü Muhammet Fatih Cineviz de ""Kırsal Kalkınmada Uzman Eller Projesi""nin Bakanlığın desteklediği önemli projelerden biri olduğunu vurguladı.

Projenin üretim yapmak isteyenler için örnek teşkil ettiğini dile getiren Cineviz, şunları kaydetti:
""Burada amaç, tarımla ilgili herhangi bir bölümü bitirmek ve eğitim almış olmak. Bu alandaki insanımıza tarımın içinde aktif yer almasını, yaptıkları çalışmalarla çevrelerine de örnek olmalarını sağlamak. Şartları uygun hale geldi, kendisine canlı hayvan desteği sağlandı. İlk adımını attığı bu yolda inşallah güzel çalışmalar yapar. Bizler kendisine desteğimizi sürdüreceğiz."""
https://www.aa.com.tr/tr/yasam/erzurumdaki-dumlubaba-yaylasinda-gocerlerin-gunluk-yasami-zorlu-geciyor-/3289170,Erzurum'daki Dumlubaba Yaylası'nda göçerlerin günlük yaşamı zorlu geçiyor,Erzurum'un 2 bin 600 rakımındaki Dumlubaba Yaylası'nda konaklayan göçerlerin günlük yaşamı zorlu geçiyor.,"Türkiye'nin farklı bölgelerinden gelip yaylada kurdukları çadırlarda konaklayan göçerler, yaz aylarında geniş meralarda binlerce hayvanını otlatıyor.
Zirvede hayvanlarını otlatan göçerlerin yaşamını, özellikle bu yılki bol yağış zorluyor.

Yüksek rakımda kurdukları çadırlarda konaklayan göçer ailelerin çocukları da hem ailelerine yardım ediyor hem de yaylada kurulan kreş çadırda çeşitli oyunlar oynayarak vakit geçiriyor.
Göçerler, otlattığı binlerce küçükbaş hayvanın günde 2 defa sağımını gerçekleştiriyor.

Erzurum Valiliğinin talimatıyla Yakutiye Belediyesi'nin destekleriyle Erzurum İl Sağlık Müdürlüğü tarafından yaylada hayvancılık yapan yaklaşık 400 göçere genel sağlık ve ağız-diş sağlığı taraması yapıldı.
Genel muayene kapsamında 83 kadın ile 8 erkeğe kanser taraması, 10 çocuğun ise eksik aşıları yapıldı.

Şanlıurfa'nın Siverek ilçesinden gelen ve çobanlık yapan Halil İbrahim Bozkoyun, gazetecilere, günlük yaşamlarının zor, yağmurlu günlerin ise adeta çileye dönüştüğünü söyledi.
Havaların güzel olduğu günlerde günlük yaşamlarının daha iyi olduğunu anlatan Bozkoyun, ""Dumlubaba Yaylası hayvanlar için mükemmel bir yer. Otu, suyu ve serinlik açısından güzel bir yer. Geniş bir meraya sahip. Burada sağılan süt, peynir yapılıp tüccara satılıyor. Eylül ayına kadar böyle devam ediyor. Ondan sonra da memleketlerimize dönüyoruz."" dedi.
Yaylaya haziran ayında geldiklerini belirten Boskoyun, ""Diyarbakır, Şanlıurfa ve Şırnak gibi bölgelerden geliyoruz. Hayatımızdan memnunuz. Allah önce sağlık versin. İnsan bazen memleketini özlüyor ama bu zorluğa da katlanıyoruz. Aile özlemi de oluyor. Her şeyi geride bırakıp geliyoruz. Sonuçta ekmek parası."" ifadelerini kullandı."
https://www.aa.com.tr/tr/gundem/kendini-sokan-yilani-isiran-kisiden-depresyondaki-ayiyla-ozcekim-yapmayin-uyarisina-temmuzdaki-tuhafliklar/3289137,"Kendini sokan yılanı ısıran kişiden, ""depresyondaki ayıyla özçekim yapmayın"" uyarısına temmuzdaki tuhaflıklar","Kendini sokan yılanı ısırarak öldüren adamdan, polisin strese girdiği için ""depresyondaki ayıyla özçekim yapmayın"" uyarısına kadar temmuzda birçok tuhaf olay basına yansıdı.","Hayatta herkes en az bir kere tuhaf bir olayla karşılaşabiliyor ve bunun parçası bazı insanlar, basının ""bir numaralı malzemesi"" haline gelebiliyor.
Bu kapsamda AA muhabiri, dünya genelinde temmuzda kayıtlara geçen ilginç olayları derledi.
Hindistan'ın Bihar eyaletinde demir yolu işçisi Santosh Lohar'ı, Nawada kentinde şantiyede uyurken zehirli bir yılan ısırdı.
Bu duruma öfkelenen 35 yaşındaki Lohar, demir çubukla yakaladığı yılanı 2 kez ısırarak öldürdü.
Olayın ardından demir yolu yetkilileri, Lohar'ı tedavisi için yakındaki hastaneye götürdü.
Lohar, ""Köyümde, bir yılan sizi ısırırsa zehri etkisiz hale getirmek için onu 2 kez ısırmanız gerektiğine dair bir inanç var."" dedi.
Hastaneden yapılan açıklamada, tedavisi süren Lohar'ın hayati tehlikeyi atlattığı ve sağlık durumunun iyiye gittiği belirtildi.
Çin'de Yünnan Tarım Üniversitesinin Tropikal Ekinler Fakültesinde açılan ve 4 yıl eğitim verecek olan ""kahve bilimi ve mühendisliği"" bölümü, öğrenci kabulüne başladı.
Üniversitenin internet sitesinde bölüm derslerinin, kahve tadı kimyası, işleme, kalite ve güvenlik testi, çevrenin korunması, dünyada kahve ticareti gibi konuları içerdiği kaydedildi.
Hong Kong Özel İdari Bölgesi'nden Çin ana karasına seyahat eden bir yolcu, Şıncın kentindeki Futian Limanı'nda bulunan gümrük kapısında şüpheli hareketleri nedeniyle durduruldu.
İncelemelerde yolcunun pantolonunun ceplerinde bantlarla ağzı kapatılmış 6 bez çantanın bulunduğunu kaydeden gümrük memurları, çantalarda çeşitli renk ve boyutlarda yılanların bulunduğunu belirtti.
Yetkililer, çoğu yerli tür olmayan ve aralarında süt ile mısır yılanlarının da bulunduğu 104 yılanın ele geçirildiğini duyurdu.
ABD'nin Florida eyaletinde Walton bölgesi yetkilileri, Santa Rosa Beach bölgesindeki otoyolun yakınlarında yaşamaya başlayan ayının, mutsuz görünmesi nedeniyle ilgi çektiğini kaydetti.
İnsanlara yolun kenarında görülen ""depresyondaki ayıyla özçekim yapmayın"" uyarısında bulunan polis, ayının fotoğraf çekildiğinde ""yoğun strese girdiğini"" ifade etti.
Brezilya'da bir kuruluş, okyanusa atılan ya da dökülen uyuşturucu maddelerin deniz canlılarına etkisini araştırdı.
13 köpek balığını inceleyen araştırmacılar, bu canlıların kaslarında ve karaciğer dokularında kokain görülüp görülmediğini test etti.
Araştırma sonucu, köpek balıklarının kokain testi pozitif çıktı.
Yeni Zelanda'da 54 kilogram olan Nuggi adlı köpek, sahibinin aşırı beslemesi nedeniyle öldü.
Sahibinin, köpek bisküvilerinin yanı sıra günde 8-10 tavuk parçasıyla beslediği ifade edilen köpeğin vücudundaki yağlar nedeniyle stetoskopla kalbinin dinlenemediği kaydedildi.
Mahkeme, köpeği ""öldüresiye beslediği"" için sahibine 2 ay hapis cezası ve yaklaşık 1222 Yeni Zelanda doları para cezası vererek tekrar köpek sahiplenmesini yasakladı.
İngiltere'deki Royal Veterinary College'dan araştırmacılar, zamanının çoğunu suda geçiren ve ağırlığı 2 bin kilogramdan fazla olabilen hipopotamların ""zıplıyor olabileceğini"" ortaya koydu.
Araştırmacılar, 32 hipopotamın hareketlerini inceleyerek bu hayvanların hızlı hareket ettiği zaman dört bacağının da yerden ""havalanabildiğini"" gözlemledi."
https://www.aa.com.tr/tr/gundem/ambulanslara-yol-acan-fermuar-sistemine-duyarli-olunmasi-cagrisi/3289130,"Ambulanslara yol açan ""fermuar sistemi""ne duyarlı olunması çağrısı","Ambulanslara olay yerine ve sağlık kuruluşlarına hızla ulaşması için geçiş üstünlüğü sağlayan ""fermuar sistemi"", acil durumdaki hastaların yaşama tutunma şansını artırıyor.","Acil vakalara yetişebilmek için 112 Acil Sağlık İstasyonu'ndan 90 saniyede çıkan ambulanslar, emniyet şeridi yer almayan ve ikiden fazla şeritli olan yollarda, sağdaki araçların yolun sağına, soldakilerin ise soluna yanaşarak ambulansın orta kısımdan geçişine imkan tanıyan ""fermuar sistemi"" sayesinde acil hastalara daha hızlı ulaşıyor.
Trafikte yol vermeyen veya yolu uygun şekilde açmayan sürücüler nedeniyle vakalara ulaşmakta zorluk çeken ambulanslar, fermuar sistemi ile bir dakika daha hızlı varabilecekleri acil hastaların yaşama şansını yüzde 10 oranında yükseltiyor.

AA ekibi, Ankaralı sürücülerin Sağlık Bakanlığı Acil Sağlık Hizmetleri Genel Müdürlüğü bünyesindeki 112 Acil müdahale ambulanslarına, fermuar sistemi uygulayarak sıkışık trafikte yolu açmasını görüntüledi.
Ankara İl Sağlık Müdürlüğü bünyesinde Esenboğa Havalimanı'nın 112 Acil Sağlık İstasyonu'nda paramedik olarak görev yapan Seyit Asker, AA muhabirine, mesleğini 20 yıldır severek yaptığını söyledi.

Sağlık hizmetlerinin etkinliğini artırması amacıyla paramediklerin hem hasta bakımını hem de ambulansın sürüşünü yöneterek acil durumlarda zaman kazandırdığını aktaran Asker, 112 komuta kontrol merkezinden verilen bir çağrıya 90 saniye içerisinde çıkış yaptıklarını belirtti.
Dünya genelinde uygulanan fermuar sisteminin Türkiye'ye entegre etme çalışmalarının sürdüğünü ifade eden Asker, ""Bu sayede daha hızlı yol alabiliyoruz. Bizim için kritik saatler olan ilk 10 dakika vakaya ulaşma süresinde hastalara daha çabuk ulaşabiliyoruz. Bu sayede vatandaşın yaşama tutunma şansını artırıyoruz."" dedi.
Türkiye'de fermuar sisteminin giderek yaygınlaştığını anlatan Asker, halen sisteminin yüzde 100 oturmadığına dikkati çekti.

Sağlık Bakanlığınca fermuar sisteminin yaygınlaştırılması için çeşitli kampanyaların sürdüğünü dile getiren Asker, sözlerine şöyle devam etti:
""Fermuar sistemi olmasaydı vakalara haliyle daha geç ulaşabilirdik. Acil sağlık hizmetlerinde biliyorsunuz hastaya ulaşmada ilk müdahaleyi başlatmada kritik 10 dakika çok önemli. Kalbi duran bir hasta olduğunda bir an önce kalbinin atması için elektroşok gibi müdahalelerin yapılması gerekiyor. Hastaya her geç ulaştığınız bir dakika, hastanın yaşam şansından yüzde 10 oranında çalmak demektir. Dolayısıyla vakaya bir dakika erken gitmek hastayı yüzde 10 oranında daha fazla hayatta tutabilmek demektir. Dolayısıyla her bir dakika bizim için çok kritik ve hasta için de çok önemlidir. Vakalara daha hızlı ulaşmamızı, trafikte duyarlı olan sürücülerin uygun teknik olan fermuar sistemi ile yol açması sağlıyor.""
Trafikteki sürücülere çağrıda bulunan Asker, fermuar sistemi konusunda bütün sürücülerin duyarlı olmasını istedi.

""Bir sonraki gittiğimiz vaka sizin anneniz babanız olabilir."" diyen Asker, şunları kaydetti:
""Ambulans sireni duyduğunuz zaman panik olmayın. Siren sesinin nereden geldiğini anlamaya çalışın. Aynalarınızı kontrol edip sinyal verdikten sonra iki şeritli ve daha fazla emniyet şeritli olmayan yollarda soldaki araçlar lütfen sola, sağdaki araçlar lütfen sağa yanaşarak orta şeridi açın. Sürücülerden ricamız, ambulansı lütfen yakın takip etmeyelim. Çünkü takip mesafesine uyulmaması sonucu maalesef ambulansa arkadan çarpma kazaları da son derece fazladır."""
https://www.aa.com.tr/tr/dunya/italyada-asiri-sicaklar-nedeniyle-13-kentte-kirmizi-alarm-ilan-edildi/3289104,"İtalya'da aşırı sıcaklar nedeniyle 13 kentte ""kırmızı alarm"" ilan edildi",İtalya'da son haftalarda etkisini gösteren sıcak hava nedeniyle 13 kentte kırmızı alarm ilan edildiği belirtildi.,"İtalyan ANSA haber ajansına göre, Sağlık Bakanlığından yapılan açıklamada yüksek hava sıcaklığının etkisinin artmasının beklendiği ifade edildi.
Sıcak havanın sağlık için tehdit oluşturabileceği vurgulanan açıklamada, 13 şehirde kırmızı alarm ilan edildiği bildirildi.
Açıklamada, kırmızı alarm verilen şehirlerin, başkent Roma'nın yanı sıra Bologna, Bolzano, Brescia, Floransa, Frosinone, Latina, Milano, Palermo, Perugia, Rieti, Torino ve Napoli olduğu kaydedildi."
https://www.aa.com.tr/tr/gundem/erzurumda-ambulans-ile-hafif-ticari-aracin-carpismasi-sonucu-4-kisi-hayatini-kaybetti/3288986,Erzurum'da ambulans ile hafif ticari aracın çarpışması sonucu 4 kişi hayatını kaybetti,"Erzurum'un Oltu ilçesinde ambulans ile hafif ticari aracın çarpıştığı kazada 4 kişi hayatını kaybetti, 1 kişi yaralandı.","Sürücüsü belirlenemeyen 16 Z 9275 plakalı hafif ticari araç ile Fatih K. (39) idaresindeki ambulans ilçenin Çamlıbel mevkisinde çarpıştı.

İhbar üzerine kaza yerine jandarma ve sağlık ekipleri sevk edildi.

Olay yerine gelen sağlık ekipleri, ambulans sürücüsü ile Asiye K. (41), diğer araçtaki Nacihan İ. (70) ve Feyzullah İ'nin (75) hayatını kaybettiğini belirledi.

Kazada yaralanan acil tıp teknisyeni Netice A. ise sağlık ekiplerince Erzurum Şehir Hastanesine kaldırıldı.

Sağlık Bakanlığının sosyal medya hesabından paylaşılan taziye mesajında şu ifadelere yer verildi:
""Erzurum'da görevli 112 Acil Sağlık Ekibi, görev dönüşü başka bir araçla çarpışarak kaza yapmıştır. Kazada 2'si sağlık personeli olmak üzere 4 kişi hayatını kaybetmiştir. Hayatını kaybeden mesai arkadaşlarımıza ve vatandaşlarımıza Allah'tan rahmet, yakınlarına başsağlığı dileriz. Tedavisi devam eden sağlık çalışanımıza acil şifalar dileriz.""
"
https://www.aa.com.tr/tr/politika/sahipsiz-hayvanlara-yonelik-kanun-teklifi-tbmm-genel-kurulunda-kabul-edildi/3288957,Sahipsiz hayvanlara yönelik kanun teklifi TBMM Genel Kurulunda kabul edildi,"Sahipsiz hayvanlara yönelik düzenlemeler içeren Hayvanları Koruma Kanununda Değişiklik Yapılmasına Dair Kanun Teklifi, TBMM Genel Kurulunda kabul edilerek yasalaştı.","Kanunla, Hayvanları Koruma Kanunu'nda değişikliğe gidilerek, Kanun'un amaçlarına ""insan, hayvan ve çevre sağlığı gözetilmek kaydıyla"" ifadesi ekleniyor.
Sahipsiz hayvanlara ilişkin yürütülecek çalışmalarda, tereddüde mahal verilmemesi, kedi ve köpeklerin sahipli hayvan statüsüne alınabilmesi için Veteriner Hizmetleri, Bitki Sağlığı, Gıda ve Yem Kanunu kapsamında Tarım ve Orman Bakanlığı veri tabanına kaydedilmesi zorunluluğu bulunduğundan ""sahipli hayvan"" ve ""sahipsiz hayvan"" kavramları açık şekilde tanımlanacak.
Uygulamada tereddüde mahal verilmemesi amacıyla ve Kanun'daki ""yakala-kısırlaştır-sal"" metodunun kaldırılması nedeniyle hayvan bakımevi tanımında uyum değişikliği yapılacak. Hayvan bakımevinin tanımı, ""Bakanlıktan izin alınmak suretiyle kurulan ve hayvanların sahiplendirilinceye kadar barındırıldığı ve rehabilite edildiği bir tesis"" şeklinde değiştirilecek.
Sahipsiz ve güçten düşmüş hayvanların hayvan bakımevlerine toplanması ve buralarda rehabilite edilerek sahiplendirilinceye kadar bakılacak olması sebebiyle bakımevleri dışında bir hayvana bakmanın onun yasal sorumluluğunu alarak sahiplenilmesi suretiyle mümkün olabileceği ilkesi kabul edilecek. Kanun'un ilkeleri arasında yer alan ""Evcil hayvanlar, türüne özgü hayat şartları içinde yaşama özgürlüğüne sahiptir. Sahipsiz hayvanların da sahipli hayvanlar gibi yaşamları desteklenmelidir."" ifadesi yürürlükten kaldırılacak.
Hiçbir maddi kazanç ve menfaat amacı gütmeksizin, sadece insani ve vicdani sorumluluklarla, sahipsiz ve güçten düşmüş hayvanları sahiplenmek isteyen ve Kanun'da öngörülen koşulları taşıyan gerçek ve tüzel kişilerin teşviki ve bu kapsamda eş güdüm sağlanması esas olacak.
Yerel yönetimler, gönüllü kuruluşlarla iş birliği içerisinde, sahipsiz hayvanların sahiplendirilinceye kadar bakılmaları için hayvan bakımevleri kurarak onların bakımlarını ve tedavilerini sağlayacak, eğitim çalışmaları yapacak.
Hayvan bakımevlerine alınan hayvanlardan rehabilite edilen köpekler sahiplendirilinceye kadar bu yerlerde barındırılacak. Doğru ve güncel veri sağlanabilmesi amacıyla hayvan bakımevlerine alınan hayvanlar Tarım ve Orman Bakanlığı veri sistemine kaydedilecek.
Bakımevine alınan köpeklerden insan ve hayvanların hayatı ve sağlığı için tehlike teşkil eden ve olumsuz davranışları kontrol edilemeyen, bulaşıcı veya tedavi edilemeyen hastalığı bulunan ya da sahiplenilmesi yasak olanlarına, Veteriner Hizmetleri, Bitki Sağlığı, Gıda ve Yem Kanunu'nun 9. maddesindeki ""Hayvanlara ötenazi yapmak yasaktır. Ancak, hayvanlara acı ve ıstırap çektiren veya iyileşme durumu bulunmayan hastalık durumlarında, akut bulaşıcı bir hayvan hastalığının önlenmesi ya da eradikasyonu amacıyla veya insan sağlığı için risk oluşturan durumlarda, davranışları insan ve hayvanların hayatı ve sağlığı için tehlike teşkil eden ve olumsuz davranışları kontrol edilemeyen durumlarda veteriner hekim tarafından ötenazi yapılmasına karar verilebilir. Ötenazi işlemi veteriner hekim tarafından veya veteriner hekim gözetiminde yapılır."" hükümleri uygulanacak.
Yerel yönetimler sahipsiz köpeklere ilişkin yürüttüğü iş ve işlemlerde Ev Hayvanlarının Korunmasına Dair Avrupa Sözleşmesi kapsamında gerekli idari tedbirleri almaya yetkili olacak.
Hayvanlara yapılacak müdahalenin sadece tıbbi gerekçelerle değil Kanunda yer alan diğer istisnai durumlarda da yapılabilmesine imkan sağlanacak.
""Yerel yönetimler adına toplanan sahipsiz hayvanların bakımevi dışında bir yere terk edilmesi veya bakımevinde barındırılan köpeği bakımevi dışında bir yere bırakmak"" fiilleri yasak kapsamına alınacak. Böylece sahipsiz hayvanların toplanması, hayvan bakımevlerine götürülmesi ve bu hayvanların sahiplendirilinceye kadar hayvan bakımevi bünyesinde bakılmasına ilişkin hükümlerin uygulanmasının ve yerel yönetimlerin görev ve sorumluluklarını eksiksiz olarak yerine getirmelerinin sağlanması amaçlanacak.
İl Hayvanları Koruma Kurulunun görevleri arasına, sahipsiz hayvanların korunmasına yönelik yürütülen çalışmaların yanı sıra insan, hayvan ve çevre sağlığını korumaya yönelik olarak sahipsiz hayvanlardan kaynaklı sorunları belirlemek ve bu sorunlara ilişkin çözüm önerileri üretmek eklenecek.
Düzenlemeyle başta yerel yönetimler olmak üzere diğer ilgili kurum ve kuruluşlara yapılacak desteğin kapsamı genişletilecek. Buna göre de insan, hayvan ve çevre sağlığının korunması amacıyla bakımevleri, hastaneler ve ameliyathaneler kurmak; bunlara ilişkin ilaç, alet ve ekipmanları temin etmek ile bakımevlerinde bakım, rehabilitasyon ve sahiplendirme gibi faaliyetleri yürütmek için başta yerel yönetimler olmak üzere diğer ilgili kurum ve kuruluşlara teşvik veya Bakanlıkça uygun görülen miktarlarda mali destek sağlanacak.
Hayvanları korumaya yönelik hükümlere aykırı hareket eden veya sahiplendiği hayvanların bakımını ciddi şekilde ihmal eden ya da onlara ağrı, acı veya zarar veren kişilerin denetimle yetkili merci tarafından hayvan bulundurması yasak olacak ve hayvanlarına el konulacak. Söz konusu hayvanlardan sahiplendirilme niteliği olanlar sahiplendirilinceye kadar hayvan bakımevinde barındırılacak.
Caydırıcılığın sağlanması amacıyla sahipli hayvanın sahibi tarafından terk edilmesi kabahatine ilişkin idari para cezası hayvan başına 2 bin liradan 60 bin liraya çıkarılacak. Yerel yönetimler adına toplanan sahipsiz hayvanları bakımevi dışında bir yere terk eden veya bakımevinde barındırılan hayvanı bakımevi dışında bir yere bırakanlara ise hayvan başına 50 bin lira idari para cezası verilecek.
Kanunla, sokakta bakıma ve korunmaya ihtiyacı olacak sahipsiz hayvan bulunmaması amaçlandığı için Hayvanları Koruma Kanunu'ndaki ""yerel hayvan koruma görevlileri""ne ilişkin hüküm yürürlükten kaldırıldı.
Büyükşehir belediyeleri, il belediyeleri ve nüfusu 25 bini aşan belediyeler, sahipsiz veya güçten düşmüş ya da tehlike arz eden hayvanların korunması ve sahiplendirilinceye kadar bakımının yapılması ile rehabilitasyonunun sağlanması amacıyla hayvan bakımevleri kuracak. Belirtilen hayvanlar, ilgili belediyeler tarafından hayvan bakımevine götürülecek. Hayvan bakımevi kurma zorunluluğu olmayan belediyeler ile il özel idareleri, sorumluluk alanındaki bu hayvanları en yakın hayvan bakımevine götürecek.
Belirtilen kaynağı ayırmayan belediye başkanı ve meclis üyeleri ile ayrılan kaynağı hayvan bakımevi kurmak, sahipsiz hayvanları toplamak, rehabilite etmek veya sahiplendirilinceye kadar bakmak için harcamayan veya bu kaynağı başka amaçlar için sarf eden belediye başkanı ve belediye yetkililerine 6 aydan 2 yıla kadar hapis cezası verilecek.
Söz konusu belediyeler 31 Aralık 2028'e kadar belirtilen hayvan bakımevlerini kurmakla ve mevcut bakımevlerinin koşullarını iyileştirmekle yükümlü olacak.
Belediyeler, 31 Aralık 2028'e kadar hayvan bakımevleri kurmak, rehabilitasyon işlemlerini gerçekleştirmek ve sahipsiz hayvanlara sahiplendirilinceye kadar bakmak için kesinleşmiş en son bütçe gelirlerinin binde 5'i oranında kaynak ayıracak. Bu oran, büyükşehir belediyelerinde binde 3 olarak uygulanacak.
Belediyelerce bu oranların üzerinde yapılan harcamaların yüzde 40'ı, Hazine ve Maliye Bakanlığınca belediyeye aktarılacak. Aktarılacak tutar hiçbir şekilde maddedeki oranların yüzde 40'ını geçemeyecek. Ayrılan ödenekler başka bir amaç için kullanılamayacak.
Kedi ve köpek sahipleri, hayvanlarını en geç 31 Aralık 2025'e kadar dijital kimliklendirme yöntemleriyle kayıt altına aldırmak zorunda olacak.
Teklifin görüşmeleri sırasında söz alan AK Parti Grup Başkanı Abdullah Güler, bazı milletvekillerinin ""medeni dünya"", ""bilimsel görüş"" söylemlerini kullandığını ifade etti.
ABD'de, İngiltere'de sahiplenilmeyen hayvanlara ötanazi yapıldığını belirten Güler, muhalefet milletvekillerinin ""Bu kanun, öldürme kanunu"" dediğini aktararak, ""Bu kanunda öldürme yok, sahiplenme var, teşvik var."" dedi. Güler, şunları kaydetti:
""Dünya Sağlık Örgütü raporlarını okuduk. Tarım ve Orman ile Sağlık bakanlıklarımızın raporlarını okuduk. Grup Başkanvekilimiz Bahadır Yenişehirlioğlu başkanlığında akademisyenleri, sanatçıları, hayvanseverleri, mağdur aileleri, evladı, kızı vefat edenleri dinledik. Bu ölçüler ışığında teklifi hazırladık. Teklifin hayırlar getirmesini diliyorum. Belediye başkanlarımıza güçlü destek veriyoruz. Barınakları kurun. Kısırlaştırma seferberliği yapalım, aşılayalım. Vicdanlarınıza sesleniyorum, barınakları kurun.""
Kanun teklifinin görüşmelerinin son bölümünü CHP Genel Başkanı Özgür Özel, İYİ Parti Genel Başkanı Müsavat Dervişoğlu, DEM Parti Eş Genel Başkanı Tulay Hatımoğulları Oruç da izledi.
TBMM Başkanvekili Celal Adan, teklifin oylanmasından önce yaptığı konuşmada, Meclisin 1 Ekim'e kadar tatile gireceğini belirtti. 28. Yasama Dönemi 2. Yasama Yılı'nda Meclis'te çok sayıda önemli düzenleme yapıldığını ifade eden Adan, ayrıca TBMM'nin bu süreçte milletin sesini dünya kamuoyuna duyurduğunu vurguladı.
Teklifin yasalaşmasının ardından, TBMM Genel Kurulu tatile girdi.
TBMM Başkanvekili Celal Adan, birleşimi, 1 Ekim Salı günü saat 15.00'te toplanmak üzere kapattı.
"
https://www.aa.com.tr/tr/dunya/orman-yanginlari-beyin-uzerinde-de-olumsuz-etkisi-yaratiyor-/3288928,Orman yangınları beyin üzerinde de olumsuz etkisi yaratıyor,"ABD'li araştırmacılar, insan beyninin, hava kirliliğine yol açan etkenler arasında en çok orman yangınından kaynaklı dumandan olumsuz etkilenebileceğini ortaya koydu.","ABD'de yapılan ve bulguları Alzaymır Derneği Uluslararası Konferansı'nda sunulan araştırmada, orman yangını dumanına maruz kalma yoğunluğundaki her bir mikrogram artışın, demans teşhisi olasılığını yaklaşık yüzde 21 artırdığı tespit edildi.
Washington ile Pennsylvania üniversitelerinden bilim insanları, 2009-2019 arasında Güney Kaliforniya'da yaşayan 1.2 milyon yetişkinin sağlık kayıtlarını inceledi.
Araştırmacılar, insanların 3 yıl süreyle hava kirliliğine neden olan ince parçacık PM 2,5'e (çapı 2,5 mikrometreden küçük olan ince partikül madde) ne kadar maruz kaldığını hesaplamak için hava kalitesi verilerini kullandı.
Orman yangını dumanına maruz kalma yoğunluğundaki her bir mikrogram artış için demans teşhisi olasılığının da yaklaşık yüzde 21 arttığını kaydeden araştırmacılar, hava kirliliğine sebep olan diğer faktörlere maruz kalma yoğunluğundaki her 3 mikrogramlık artışın ise bu hastalığına yakalanma oranını yüzde 3 oranında arttırdığını belirtti.
Araştırmacılar, söz konusu verilerin, orman yangını kaynaklı hava kirliliğinin beyin fonksiyonları üzerindeki olumsuz etkisinin daha yüksek olduğu anlamına gelebileceğini ortaya koydu.
Alzaymır Derneği bilim sorumlusu Maria Carrillo, yaz aylarında artan orman yangınlarıyla birlikte, bulguları desteklemek için daha çok çalışma yapılması gerektiğini vurgulayarak, ""Özellikle de demansın en yaygın türü olan Alzheimer riskinin, sağlıksız havadan kaçınmakta zorlanabilecek düşük gelirli nüfus için daha yüksek olduğu düşünüldüğünde, bu daha da önemli."" ifadesini kullandı."
https://www.aa.com.tr/tr/politika/ak-parti-sozcusu-celik-cumhurbaskanimiza-donuk-tehditlerinin-hicbir-hukmu-yoktur/3288723,AK Parti Sözcüsü Çelik: Cumhurbaşkanı'mıza dönük tehditlerinin hiçbir hükmü yoktur,"AK Parti Sözcüsü Çelik, ""Cumhurbaşkanı'mıza dönük tehditlerinin hiçbir hükmü yoktur. Bu yok hükmündedir ve netice itibarıyla Netanyahu ve Katz gibiler, geçmişte soykırım suçu işleyen diğerleri gibi aynen yargılanacak."" dedi.","AK Parti Genel Başkan Yardımcısı ve Parti Sözcüsü Ömer Çelik, AK Parti Genel Merkezi'nde basın mensuplarına açıklamalarda bulundu.
Her olayda Netanyahu hükümetinin, Hitler ve Hitler'in hükümetiyle birebir benzerlik ifade ettiğinin daha çok ortaya çıktığını vurgulayan Çelik, İsrail Dışişleri Bakanı Yisrael Katz'ın ifadelerinin Hitler'in Dışişleri Bakanı Ribbentrop'un insanlık suçu anlamı taşıyan ve savaş kışkırtıcılığı içeren ifadelerine benzediğini söyledi.
Tüm dünyada sağduyulu insanların, Netanyahu, Katz ve benzeri aktörlerin söylem ve davranışlarının Nazilerle birebir özdeşlik gösterdiğini net bir şekilde ifade ettiğine dikkati çeken Çelik, şöyle konuştu:
""Cumhurbaşkanı'mıza dönük tehditlerinin hiçbir hükmü yoktur. Bu yok hükmündedir ve netice itibarıyla Netanyahu ve Katz gibiler, geçmişte soykırım suçu işleyen diğerleri gibi aynen yargılanacak. Hem tarih önünde mahkum oldular hem de hukuk önünde mahkum olacaklarına kesinlikle inanıyoruz. Cumhurbaşkanı'mız siyasi hayatına başladığından beri birçok tehditle karşı karşıya kaldı. Bütün bu tehditleri yapanların hepsini verdiği siyasi mücadeleyle tarihin çöplüğüne gönderdi. Cumhurbaşkanı'mızdan bu kadar rahatsız olmalarının sebebi, Cumhurbaşkanı'mızın insanlık değerleri ve hakikat adına yürüttüğü bu siyasetin onları birebir rahatsız etmesidir. Ama katliamlarını bu şekildeki yaklaşım ve saldırganlıklarla kesinlikle örtbas edemeyecekler ve tarih önünde mahkum oldukları gibi hukuk önünde de mahkum olacaklar. Bugün Türkiye Cumhuriyeti Devleti'nin başına, Cumhurbaşkanı'mıza dönük bu tehditleri yapanların hepsinin aynı geçmişte soykırım suçu işleyenler gibi yargılanacakları ve mahkum edilecekleri bir akıbet olacağını hep beraber göreceğiz.""

İsrail Dışişleri Bakanı Katz'ın, Cumhurbaşkanı Recep Tayyip Erdoğan'ı hedef alan paylaşımına karşı çok sayıda siyasi partinin Erdoğan'a destek mesajı gönderdiğini belirten Çelik, ""Pek çok siyasi parti, Türkiye Cumhurbaşkanı'na dönük olarak İsrail hükümetinin kullandığı bu hadsiz ifadeleri kınadı, lanetledi. 'Muhalefet yapsak bile, eğer Türkiye Cumhuriyeti Cumhurbaşkanı'na bir saldırı varsa, Cumhurbaşkanı'mızın yanındayız' diyerekten güçlü bir irade koydular. Hepsine teşekkürlerimizi sunuyoruz. Doğru olan bugün devletimizin çıkarlarını savunmak, Filistin'deki mazlumların haklarını savunmak, insanlık değerlerinden yana olmak ve devletimizin başı olan Cumhurbaşkanı'mıza dönük her saldırı karşısında milli birliğimizi göstermektir."" dedi.
Çelik, CHP İstanbul Milletvekili Namık Tan'ın ""Mavi Vatan"" için kullandığı ifadeleri eleştirerek, Tan'ın ""Mavi Vatan""a saldırı niteliğindeki açıklamalarının Yunan ve Rum basınında büyük coşkuyla karşılandığına dikkati çekti.
Tan'ın sözlerinin, siyasi eleştiri bağlamına sıkıştırılacak ve o denklem içinde değerlendirilecek ifadeler olmadığını vurgulayan Çelik, şunları söyledi:
""Nitekim açıklama yapıldığı andan itibaren de CHP Genel Başkan Yardımcısı Sayın Yankı Bağcıoğlu, net bir şekilde Sayın Tan'ın ifadelerini eleştirdi. Sayın Yankı Bağcıoğlu'nun ortaya koyduğu ifadeler son derece doğru argümanlarla Mavi Vatan kavramının nasıl geliştiğini, Mavi Vatan kavramına denizcilerimizin, akademisyenlerin, askerlerimizin nasıl emek verdiğini, bugüne kadar bu milli tezin oluşmasının arkasındaki büyük emeği, gayreti ortaya koyan ve bunun haklılığını ifade eden argümanlardı. Doğrudan CHP Genel Başkan Yardımcısı Sayın Bağcıoğlu, Sayın Namık Tan tarafından dile getirilen ifadenin yanlış olduğunu ifade etti. Biz de bunu bu şekilde ifade ettik. Tabii şimdi tekrar bugün bir basın toplantısı yapmışlar. Değerli CHP Sözcüsü Deniz Yücel ve beraberinde bir ekip Sayın Tan ile birtakım açıklamalar yapmışlar. Birincisi şunu söylüyorlar; Sayın Tan'ın ifadeleri cımbızlandı. Buradan açık bir çağrıda bulunuyorum. Hiçbir cımbızlama yoktur. Doğrudan Mavi Vatan kavramının omurgasına saldıran bir konuşmadır.""
Namık Tan'ın ""Mavi Vatan"" ile ilgili ifadelerinin olduğu konuşmasında Türkiye'nin terörle mücadele bağlamında yaptığı sınır ötesi harekatlara yönelik de eleştiride bulunduğunu belirten Çelik, şunları söyledi:
""Sayın Namık Tan'ın dış politika ile ilgili ortaya koyduğu değerlendirmeler, uygulama imkanı bulsaydı, Türkiye'nin elinde Mavi Vatan diye bir alan kalmayacaktı. Ege'deki ve Akdeniz'deki hak ve menfaatlerimizi kaybedecektik. Aynı şekilde de sınır ötesi harekatları yapmayarak sınırlarımızın dibinde bir terör devleti, terör devletçikleri kurulmasına müsaade etmiş olacaktık. Dolayısıyla metnin tamamı son derece kötü bir dış politika yaklaşımı, son derece yanlış bir Türk dış politika yaklaşımı ve Türkiye'nin milli tezlerine karşı esasında başka devletlerin tezlerinin yanında hizalanan bir siyasi yaklaşım.""
CHP Parti Sözcüsü Yücel'in, Tan'ın açıklamalarına yönelik eleştiriler konusunda AK Parti'den özür beklediğini dile getiren Çelik, şöyle devam etti:
""Benim kendisine şöyle bir önerim var. Kendisi Sayın Namık Tan'ın konuşmasının videosunu tam olarak kendi parti sözcülüğü sosyal medya hesabından sabitleyerek yayınlasın. Bunu herkes bir kere daha izlesin. Bunun sonucunda, orada Mavi Vatan'la ilgili olduğu kadar Türkiye'nin hak ve menfaatlerini korumak, milli güvenliğini korumakla ilgili çok daha vahim ifadelerin olduğunu herkes görecek. Ondan sonra Sayın Yücel değerlendirsin. Biz mi cımbızlamışız yoksa tam aksine biz kendilerine düzeltme fırsatı vermek üzere en nezaketli şekilde eleştirimizi mi ortaya koymuşuz? Dolayısıyla bugün yaptıkları konuşma esasında Sayın Namık Tan'ın tezlerini eleştiren Yankı Bey'in tezleri çerçevesinde bir yaklaşım ortaya koyduklarını gösteriyor. Bugüne kadar bu kavramlar için, Türkiye'nin hak ve menfaatleri için, Mavi Vatan için, sınır ötesi harekatlar için emek verenlerden ve milletimizden özür dilemesi gerekiyor.""
Çelik, Filistin Devlet Başkanı Mahmud Abbas'ın sağlık sorunları gerekçesiyle TBMM'de konuşma teklifine ilk anda olumlu yanıt vermediğini belirterek, şunları kaydetti:
""Şimdi gelen yeni bilgiye göre, başka bir zamanlama içerisinde Türkiye'yi ziyaret edeceğini ve bu konuşmayı yapmak istediğini belirtmiş. Herkes şunu bilmeli ki bu siyasi partilerdeki çağrılar yapılmadan çok önce bu konu gündeme geldiğinde Sayın Cumhurbaşkanı'mız, Sayın Abbas'ın davet edilmesi gerektiğini söyledi. Şimdi tabii ki diğer siyasi partilerin de iyi niyetle 'böyle bir davet yapılsaydı iyi olurdu' demeleri anlamlıdır. Bu hep beraber bu konudaki ortak hassasiyetimizi gösterir. Ama birileri çıkıp bir suçlamaya, Cumhurbaşkanı'mızın ve hükümetimizin ve partimizin Filistin konusundaki hassasiyetini sorgulamaya dönüştürürse orada da bir tepkinin ortaya çıkması gayet normaldir. Nitekim bu çerçevede Yeniden Refah Partisinin bir milletvekili, bunu Cumhurbaşkanı'mıza ve partimize karşı bir suçlamaya dönüştürme gibi son derece yanlış bir girişimde bulunmuştur. Buna da tepki verildiğinde maalesef Yeniden Refah Partisi Genel Başkanı Sayın Erbakan, tutmuş 'Sayın Cumhurbaşkanı'nı nezakete davet ediyoruz' demiştir. Ben öncelikle Sayın Erbakan'a şunu söylemek isterim. Siyasi nezaketten konu açmışlarken, şunu kendilerine hatırlatmak isterim. Kendilerinin Genel Başkanvekili 'eğer Erdoğan anayasayı değiştiremezse Amerika'ya kaçacak' gibisinden Türk siyasi tarihinin en çirkin ifadelerini kullandığında, işte o zaman Sayın Erbakan'ın siyasi nezaketi hatırlayıp o kişiyle ilgili gereğini yapması gerekirdi.""
Çelik, Yeniden Refah Partisi Genel Başkanı Fatih Erbakan'ın, ""Cumhurbaşkanı, Yeniden Refah Partisinin oylarıyla Cumhurbaşkanı seçildiğini unutmasın"" şeklindeki açıklamalarına da tepki göstererek, şu ifadeleri kullandı:
""Yeniden Refah Partisi henüz siyasi hayatta yokken bile Cumhurbaşkanı'mız, Başbakan olarak ve Cumhurbaşkanı olarak defalarca yüksek siyasi başarılara imza atmıştır. Dolayısıyla Sayın Erbakan'ın bir yandan siyasi nezaket deyip, bir yandan da 'bizim sayemizde seçildiniz' gibisinden bir siyasal egoizm ortaya koyması son derece yanlış bir yaklaşım olur. Siyasi nezaketin Cumhurbaşkanımız için 'Amerika'ya kaçacak' denilen genel başkanvekillerine karşı gerekli işlemin yapılmasıyla yürürlüğe sokulması gerekir. Birtakım siyasal egoizmden de uzak durulması bundan sonrası için daha sağlıklı bir yaklaşım olacaktır."""
https://www.aa.com.tr/tr/gundem/tekirdagda-2-plastik-fabrikasinda-cikan-yangin-sonduruldu/3288698,Tekirdağ'da 2 plastik fabrikasında çıkan yangın söndürüldü,Tekirdağ'ın Hayrabolu ilçesinde 2 fabrikada çıkan yangın itfaiye ekiplerince söndürüldü.,"Organize Sanayi Bölgesi'ndeki bir fabrikada henüz belirlenemeyen nedenle yangın çıktı.
Fabrika çalışanlarının durumu bildirmesi üzerine bölgeye itfaiye, polis ve 112 Acil Sağlık ekipleri sevk edildi.

Kısa sürede büyüyen alevler yan taraftaki fabrikaya da sıçradı.
Yangına, 16 itfaiye aracı, 54 itfaiye personeli, Hayrabolu Belediyesi ve çiftçilere ait 28 tanker ve 1 TOMA ile müdahale edildi.
Ekiplerin 3,5 saatlik müdahalesiyle söndürülen yangında, 2 fabrikada hasar oluştu.
Öte yandan olay yerine fenalaşan fabrika sahibi Ş.E. sağlık ekipleri tarafından ayakta tedavi edildi.
"
https://www.aa.com.tr/tr/politika/tbmm-adalet-komisyonu-baskani-yuksel-dogrudan-din-ve-inanc-temelli-ayrimcilik-yasaginin-ihlalidir/3288690,TBMM Adalet Komisyonu Başkanı Yüksel: Doğrudan din ve inanç temelli ayrımcılık yasağının ihlalidir,"TBMM Adalet Komisyonu Başkanı Yüksel, ""Anayasa ve kanun hükümlerinin yanı sıra uluslararası belgelerdeki kurallar da göz önüne alındığında doğrudan din ve inanç temelli ayrımcılık yasağının ihlalidir."" dedi.","TBMM Adalet Komisyonu Başkanı ve AK Parti İstanbul Milletvekili Cüneyt Yüksel, Düzce'nin Akçakoca ilçesinde site sakini kadının haşema giydiği gerekçesiyle havuzu kullanmasının engellenmesine ilişkin AA muhabirine açıklamalarda bulundu.
Yaşanan olayın, dini inanç nedeniyle yaşam tarzına müdahale anlamı taşıdığını vurgulayan Yüksel, Anayasa'nın 24. maddesinde ""Herkes, vicdan, dini inanç ve kanaat hürriyetine sahiptir. 14. madde hükümlerine aykırı olmamak şartıyla ibadet, dini ayin ve törenler serbesttir. Kimse, ibadete, dini ayin ve törenlere katılmaya, dini inanç ve kanaatlerini açıklamaya zorlanamaz; dini inanç ve kanaatlerinden dolayı kınanamaz ve suçlanamaz."" hükmünün bulunduğunu belirtti.
Yüksel, İnsan Hakları Evrensel Bildirgesi'nin 2. maddesinde de ""Herkes ırk, renk, cinsiyet, dil, din, siyasal ya da başka türden kanaat, ulusal ya da toplumsal köken, mülkiyet, doğuş veya başka türden statü gibi herhangi bir ayrım gözetilmeksizin, bu bildirgede belirtilen bütün hak ve özgürlüklere sahiptir."" hükmünün yer aldığını anımsattı.

Yüksel, din ve vicdan hürriyetinin, demokratik toplumlarda temel taşlardan biri, uluslararası belgeler ve Anayasa'da koruma altına alınmış bir hak olduğunu dile getirdi.
Cüneyt Yüksel, şöyle devam etti:
""Herkes, hukuken tanınmış hak ve hürriyetlerden yararlanmada eşittir. Türkiye İnsan Hakları ve Eşitlik Kurumu Kanunu'nda da bu alanda düzenlemeler bulunmaktadır. Kanunla cinsiyet, ırk, renk, dil, din, inanç, mezhep, felsefi ve siyasi görüş, etnik köken, servet, doğum, medeni hal, sağlık durumu, engellilik ve yaş temellerine dayalı ayrımcılık yasaklanmıştır. Haşemalı bir kadının site havuzuna girmesinin engellenmesi, Anayasa ve kanun hükümlerinin yanı sıra uluslararası belgelerdeki kurallar da göz önüne alındığında doğrudan din ve inanç temelli ayrımcılık yasağının ihlalidir. Bunun yanı sıra kadının, havuzu kullanan diğer kişilere kıyasla inancı nedeniyle havuzdan eşit bir şekilde yararlanması engellenmiştir.""
Yaşanan olayı, ""sahip olunan hakların kullanılmasının önüne geçilmesi"" olarak nitelendiren Yüksel, ""Türkiye, artık bu tür tartışmaları ve olayları yaşamamalıdır. Hak ve özgürlükler alanında bugüne kadar çok sayıda adım atılmıştır. Site görevlileri tarafından haşemalı vatandaşımızın havuza girmesinin engellenmesi kesinlikle kabul edilemez. Kimsenin ayrımcılık uygulayarak vatandaşlarımızın haklarını ellerinden almaya hakkı yoktur."" diye konuştu.
Cüneyt Yüksel, olayla ilgili adli soruşturmanın sürdüğünü hatırlattı."
https://www.aa.com.tr/tr/gundem/tihekten-hasemayla-havuza-girme-engeline-son-3-yilda-10-ihlal-karari-/3288601,"TİHEK'ten, ""haşemayla havuza girme engeline"" son 3 yılda 10 ihlal kararı","İhlal kararını, Anayasa'nın eşitlik, din ve vicdan özgürlüğü maddeleri ile uluslararası hukuk kurallarına dayandıran Kurul, başvurularda, din ve inancını ortaya koyma özgürlüğünün hukuksuz şekilde zedelendiği sonucuna vardı.","Türkiye İnsan Hakları ve Eşitlik Kurumu (TİHEK), son 3 yılda, haşemayla havuza girmesi engellenen kadınların başvurusunda ihlal kararları verdi.
Düzce'nin Akçakoca ilçesinde site yöneticisi ile görevlisinin, site sakini kadının haşemayla havuza girmesine izin vermemesi, kişilerin dini inançları nedeniyle yaşam tarzına müdahaleyi gündeme getirdi.
Bu konuda ayrımcılığa uğrayanlar, hukuki haklarını kullanarak buna karşı çıktı. Bu kapsamda, TİHEK'e son 3 yılda yapılan 10 başvuruda ihlal kararı verildi.
Kurul, Antalya'nın Gazipaşa ilçesinde site havuzuna haşemayla girmesine izin verilmeyen M.Ö. ve H.Ö'nün başvurusunda, ""Başvuranın din ve inancı nedeniyle sunulan hizmetten diğer kişilere kıyasla eşit şekilde yararlanmasının engellenerek ayrımcılık yasağının ihlal edildiği""ne hükmederek, site yönetimine 50 bin lira idari para cezası verdi.

Antalya'nın Serik ilçesinde de site havuzuna girişi engellenen B.A'nın başvurusunda, site yönetimine idari para cezası veren TİHEK, kararında şu değerlendirmelerde bulundu:
""Tesettürlü mayo ya da diğer yüzücü giysileriyle havuza girilmesi arasında hijyen açısından bir fark bulunmadığı, dayanağı olan bir gerekçe sunulmayarak yalnızca varsayımsal bir değerlendirme ve ön yargı ile hareket edildiği, söz konusu müdahalenin salt bu haliyle meşru bir amaca matuf olmadığı, ölçülülük ilkesi ve onun alt ilkeleri olan elverişlilik, gereklilik ve orantılılık kriterlerini haiz olmadığı, başvuranın din ve inancını ortaya koyma özgürlüğünün hukuksuz şekilde zedelendiği anlaşılmaktadır.""
Antalya'nın Alanya ilçesinde ailesiyle tatil yapmak için otele rezervasyon yaptıran T.A, otelin internet sitesini incelediği sırada ""Havuza haşemayla giriş yapılmamaktadır."" uyarısını fark etti. Otel yetkilisiyle görüştüğünde, otel havuzuna haşemayla girilmesine izin verilmeyeceği yanıtını alan T.A, rezervasyonunu iptal ettirmek zorunda kaldı.
TİHEK, T.A'nın başvurusunda, ""Başvuranın inancı nedeniyle sunulan turizm hizmetinden diğer müşterilere kıyasla eşit bir şekilde yararlanmasının engellenerek ayrımcılık yasağının ihlal edildiğine"" karar vererek otel yönetimine idari para cezası uyguladı.
Ailesiyle tatil yapmak için sitede daire kiralayan Ö.Ş, site sakinlerinin kullanımına tahsis edilen havuza haşemayla girdiği sırada site görevlisince havuzdan çıkartıldı. Havuz giriş kuralları arasında haşemayla havuza girmenin yasak olduğuna dair bir ibareyi görmediğini belirterek, havuza girmeye devam etmek isteyen Ö.Ş'ye izin verilmedi. Ö.Ş'nin başvurusunda da ihlal kararı veren TİHEK, site yönetimine idari para cezası verilmesini kararlaştırdı.
Başvurularda, ""din ve inanç temelinde ayrımcılık yasağının ihlal edildiği"" hükmünü veren kurul, verdiği ihlal kararlarını, ulusal ve uluslararası hukukun şu maddelerine dayandırdı:
""Herkes, vicdan, dini inanç ve kanaat hürriyetine sahiptir. 14. madde hükümlerine aykırı olmamak şartıyla ibadet, dini ayin ve törenler serbesttir. Kimse, ibadete, dini ayin ve törenlere katılmaya, dini inanç ve kanaatlerini açıklamaya zorlanamaz; dini inanç ve kanaatlerinden dolayı kınanamaz ve suçlanamaz.""
İnsan Hakları Evrensel Bildirgesi'nin 2. maddesi:
""Herkes ırk, renk, cinsiyet, dil, din, siyasal ya da başka türden kanaat, ulusal ya da toplumsal köken, mülkiyet, doğuş veya başka türden statü gibi herhangi bir ayrım gözetilmeksizin, bu Bildirgede belirtilen bütün hak ve özgürlüklere sahiptir.""
Avrupa İnsan Hakları Sözleşmesi'nin 9. maddesi:
""Herkes düşünce, vicdan ve din özgürlüğüne sahiptir, bu hak, din veya inanç değiştirme özgürlüğü ile tek başına veya topluca, kamuya açık veya kapalı ibadet, öğretim, uygulama ve ayin yapmak suretiyle dinini veya inancını açıklama özgürlüğünü de içerir. Din veya inancını açıklama özgürlüğü, sadece yasayla öngörülen ve demokratik bir toplumda kamu güvenliğinin, kamu düzeninin, genel sağlık veya ahlakın ya da başkalarının hak ve özgürlüklerinin korunması için gerekli sınırlamalara tabi tutulabilir.""
Birleşmiş Milletler Medeni ve Siyasi Haklara İlişkin Uluslararası Sözleşme'nin 18. maddesi:
""Herkes düşünce, vicdan ve din özgürlüğüne sahip olacaktır. Bu hak, herkesin istediği dine ya da inanca sahip olması ya da bunları benimsemesi özgürlüğünü ve herkesin aleni veya özel olarak bireysel ya da başkaları ile birlikte toplu olarak, kendi din ya da inancını ibadet, icra, bunun icaplarını yerine getirme ya da öğretme bakımından ortaya koyma özgürlüğünü de içerir.
Hiç kimse, kendi seçtiği bir din ya da inanca sahip olma ya da bunu benimseme özgürlüğünü zedeleyecek bir baskıya maruz bırakılamaz.
Bir kimsenin kendi dinini veya inançlarını ortaya koyma özgürlüğüne ancak yasalarla belirlenen ve kamu güvenliğini, düzenini, sağlığını, ahlakını ya da başkalarının temel hak ve özgürlüklerini korumak için gerekli kısıtlamalar getirilebilir."""
https://www.aa.com.tr/tr/dunya/ingilterenin-southport-kentindeki-bicakli-saldirida-2-cocuk-oldu-9u-cocuk-11-kisi-yaralandi/3288582,"İngiltere'nin Southport kentindeki bıçaklı saldırıda 2 çocuk öldü, 9'u çocuk 11 kişi yaralandı","İngiltere'de, Merseyside Emniyet Müdürü Serena Kennedy, Southport kentindeki bıçaklı saldırıda 2 çocuğun hayatını kaybettiğini, 9'u çocuk 11 kişinin yaralandığını açıkladı. Yaralılardan 8'inin durumunun ağır olduğu öğrenildi.","İngiltere'de, Merseyside Emniyet Müdürü Serena Kennedy, Southport kentindeki bıçaklı saldırıda 2 çocuğun hayatını kaybettiğini, 9'u çocuk 11 kişinin yaralandığını açıkladı.
Kennedy, Kuzey Batı Ambulans Servisi yetkilisi Dave Kitchin ve Merseyside İtfaiye ve Kurtarma Hizmetleri Müdürü Phil Garrigan'la saldırıya ilişkin ortak basın toplantısı düzenledi.
Yerel saatle 11.47'de (TSİ 13.47) polise dans okulunda bıçaklı saldırı olduğu ihbarının geldiğini belirten Kennedy, aldıkları bıçak darbeleri nedeniyle iki çocuğun yaşamını yitirdiğini, 6'sı ağır 9 çocuğun yaralandığını açıkladı.
Kennedy, ayrıca iki yetişkinin de ağır yaralı olduğunu belirterek, bu kişilerin çocukları korumaya çalışırken yaralandıklarını söyledi.

Olayla ilgili 17 yaşındaki erkek zanlının cinayet şüphesiyle gözaltında olduğunu ve sorgusunun sürdüğünü kaydeden Kennedy, şüphelinin Lancashire bölgesindeki Banks'ten geldiği ancak aslen Galler'in başkenti Cardiff'ten olduğu bilgisini paylaştı.
Kennedy, kentteki Hart Caddesi'nde bulunan dans okulundaki Amerikalı şarkıcı Taylor Swift konseptli etkinliğine katılan çocukların hedef alındığını ifade ederek, olayın terör saldırısı olarak değerlendirilmediğini vurguladı.
Kitchin de çok sayıda bıçaklı yaralama ihbarı üzerine uzman ekiplerin yer aldığı ambulansların bölgeye gönderildiğini söyledi.
Yaralılardan 11'ine olay yerinde müdahale edildiğini belirten Kitchin, tüm yaralıların bölgedeki ve Manchester'daki hastanelere yönlendirildiğini anlattı.
Garrigan da travma konusunda uzman ekiplerin olay yerine gönderildiğini, bu ekiplerin ayrıca olaydan etkilenen başka kişilerin olup olmadığını belirlemek için çalışma yürüttüğünü söyledi.

Ekiplerin ilk yardım müdahalesi de yaptığını kaydeden Garrigan, ekipteki itfaiyecilerin bölgede yaşadıkları için olayın şokunu taşıdıklarını ifade etti.
İngiltere'nin Liverpool kentine yaklaşık 35, Manchester kentine ise yaklaşık 70 kilometre uzaklıktaki Southport'ta öğle saatlerinde bir saldırganın aralarında çocukların da bulunduğu çok sayıda kişiyi bıçakladığı açıklanmıştı.
Hart Caddesi'ndeki binada yaşanan olayın ardından bölgeye giden polis, şüpheliyi saldırıda kullandığı belirtilen bıçakla gözaltına almıştı.

Görgü tanıkları, yaralıların arasında çok sayıda çocuğun bulunduğunu, olayın Amerikalı şarkıcı Taylor Swift temalı etkinlikte yaşandığını anlatmıştı.
Saldırının ardından hükümetten tepki açıklamaları gelmişti. Başbakan Keir Starmer, X hesabından yaptığı açıklamada, Southport'tan gelen haberlerin korkunç ve şok edici olduğunu belirtmişti.
Starmer, olay yerine hemen ulaşan polis ve sağlık ekiplerine teşekkür ederek, kendisinin sık sık gelişmeler konusunda bilgilendirildiğini kaydetmişti.
İçişleri Bakanı Yvette Cooper ise X'ten yaptığı paylaşımda, bölgedeki güvenlik güçleriyle temasta olduğunu ve çalışmalara tam destek verdiğini ifade etmişti.
"
https://www.aa.com.tr/tr/gundem/agrida-2-otomobilin-carpistigi-kazada-13-kisi-yaralandi/3288524,Ağrı'da 2 otomobilin çarpıştığı kazada 13 kişi yaralandı,Ağrı'nın Eleşkirt ilçesinde birinde taziyeye gidenlerin bulunduğu 2 otomobilin çarpışması sonucu 13 kişi yaralandı.,"Sürücü M.U. idaresindeki 34 GFD 356 plakalı otomobil, Eleşkirt-Ağrı kara yolu Çiftepınar köyü kavşağı mevkisinde, yakınlarının taziyesi için köye giden N.A'nın kullandığı 34 DHN 334 plakalı otomobille çarpıştı.
Haber verilmesi üzerine kaza yerine polis, jandarma, sağlık, AFAD ve itfaiye ekipleri sevk edildi.

Kazada her iki aracın sürücüsü ile H.Ö, E.U, A.Ö, M.U, N.U, F.Ö, E.U, Ç.A, Y.A, R.Y. ve M.E. yaralandı.
Yaralılar, ambulanslarla Ağrı Devlet Hastanesi'ne kaldırıldı."
https://www.aa.com.tr/tr/gundem/beyoglunda-4-katli-otelin-catisinda-cikan-yangin-sonduruldu/3288482,Beyoğlu'nda 4 katlı otelin çatısında çıkan yangın söndürüldü,"Beyoğlu'nda bir otelin çatısında çıkan yangın, itfaiye ekiplerinin müdahalesiyle söndürüldü.","Beyoğlu Şahkulu Mahallesi Küçük Hendek Caddesi'ndeki 4 katlı otelin çatısında henüz belirlenemeyen nedenle yangın çıktı.
Yangın nedeniyle yoğun duman oluşurken, otelde kalanlar kendi imkanlarıyla binadan dışarı çıktı.
Çevredekilerin ihbarı üzerine olay yerine itfaiye, polis ve sağlık ekipleri sevk edildi.
İtfaiye ekiplerinin müdahalesiyle söndürülen yangında, otelin çatısında hasar oluştu."
https://www.aa.com.tr/tr/gundem/sinopta-112-hattini-mesgul-eden-8-kisiye-toplam-19-bin-800-lira-ceza-kesildi/3288471,Sinop'ta 112 hattını meşgul eden 8 kişiye toplam 19 bin 800 lira ceza kesildi,Sinop'ta 112 Acil Çağrı Merkezi hattını gereksiz yere arayarak meşgul eden 8 kişiye 19 bin 800 lira para cezası uygulandı.,"Sinop 112 Acil Çağrı Merkezi Müdürü Cengiz Tercuman, AA muhabirine yaptığı açıklamada Sinop'ta bu yıl içerisinde çağrı merkezine gelen yaklaşık 140 bin aramanın sadece yüzde 28'inin vakaya dönüşen çağrılardan oluştuğunu, yüzde 72 oranında ise bilgi danışma ve gereksiz aramalar olarak ""vakaya dönüşmeyen çağrı"" şeklinde kayıtlara geçtiğini söyledi.

112 Acil Çağrı merkezi olarak il genelinde Sahil Güvenlik, AFAD, polis, itfaiye, jandarma, sağlık ve orman yangın ihbar alanında çağrılar aldıklarını ve vatandaşlara koordineli ve etkin bir hizmet vermeye çalıştıklarını dile getiren Tercuman, şunları söyledi:
""Çağrı merkezimiz 83 personelle 7 gün 24 saat etkin bir şekilde hizmet veriyor. 2024 yılı içerisinde yaklaşık 140 bin çağrıya özveriyle cevap verildi, bunlardan sadece yüzde 28'i vakaya dönüşen çağrılardan, yüzde 72 ise bilgi danışma ve gereksiz aramalar yani vakaya dönüşmeyen çağrılardan oluşmaktadır. Dolayısıyla 112 hattına gelen asılsız ihbarlar ve gereksiz aramalar, gerçek yardıma muhtaç vatandaşlarımızın 112'ye ulaşmasına engel teşkil etmekte, gecikmelere yol açmaktadır. Bu kapsamda, Gereksiz aramaların büyük bir kısmını, 112'yi arayıp cevap verilmeyen sessiz çağrılar, cep telefonlarının çalışıp çalışmadığını kontrol amaçlı yapılan aramalar, çocuklara vakit geçirsin diye verilen telefonlardan yapılan aramalar, sim kartsız telefonların acil aramalara açık olması nedeni ile yapılan aramalar, tuş kilidinin açık bırakılmasından kaynaklı yapılan aramalar, hastane randevusu almak için yapılan aramalar, elektrik-doğal gaz arızasını bildirmek için yapılan aramalar, su kesintisini bildirmek için yapılan aramalar, alkollü şahısların taksi talepleri gibi konular oluşturmaktadır.""

Saniyelerin altın değerinde olduğu ve insan hayatıyla birebir ilgili olan 112 Acil Çağrı Merkezine yapılan bilinçsiz ve maksadı aşan aramaların telafisi mümkün olmayan kayıplara sebebiyet verebildiğine işaret eden Tercuman, ""Asılsız her ihbar, gereksiz her çağrının can ve mal kaybına neden olabileceği unutulmamalıdır. 112 hattını gereksiz yere aramanın suç ve bir başkasının hakkına girmek olduğu bilinmelidir. İşleyişi, kuruluşu ve insana dokunuşu yönleriyle önemli kamu hizmetlerinden birisi olan 112 Acil Çağrı Merkezi acil durumlarda aranırken vatandaşlarımızdan beklentilerimiz, sakin olma ve panik yapmamaları, tanık olunan olayı kısaca anlatmaları, adres bilgisini doğru bir şekilde tarif etmeleridir."" diye konuştu.

Tercuman, ayrıca Kabahatler Kanunu 42. A maddesi gereğince, ""112 Çağrı Merkezine asılsız ihbarda bulunmak suretiyle meşgul etmek"" cezasının ilk arama için bin 980 lira, ikinci arama için 3 bin 960 lira olarak uygulandığını işaret ederek, ""Bu kapsamda Sinop'ta 1 Ocak-29 Temmuz 2024 tarihleri arasında gereksiz yere çağrı merkezini arayan biri mükerrer olmak üzere 8 vatandaşa toplam 19 bin 800 lira ceza kesildi."" ifadelerini kullandı."
https://www.aa.com.tr/tr/gundem/kocaeli-ve-sakarya-sahillerinde-gecen-hafta-307-kisi-bogulmaktan-kurtarildi/3288465,Kocaeli ve Sakarya sahillerinde geçen hafta 307 kişi boğulmaktan kurtarıldı,"Kocaeli ve Sakarya sahillerinde görev yapan cankurtaranlar, geçen hafta boğulma tehlikesi geçiren 307 kişiyi kurtardı.","Kocaeli Büyükşehir Belediyesinden yapılan açıklamaya göre, Kocaeli Sahilleri Su Kazaları Engelleme Merkezi (KOSKEM) ekipleri, denize girenlerin güvenliği için çalışmalarını sürdürüyor.
Cankurtaranlar sezon boyunca İzmit Körfezi'nde Karamürsel Altınkemer, Ereğli Kumyalı, Darıca sahili, Darıca Bayramoğlu halk plajı ile kadınlar plajı, Kandıra'da Bağırganlı, Seyrek, Sarısu, Kerpe, Kumcağız, Kovanağzı, Miço Koyu ve Cebeci halk plajlarında hizmet veriyor.
Ekipler, 22-28 Temmuz'da 247 kişiyi boğulmaktan kurtardı, 18 kişiye de ambulansla sağlık hizmeti verildi. 15 Haziran'dan bu yana ise 1330 kişi KOSKEM ekiplerince boğulmaktan kurtarıldı.
Sakarya Büyükşehir Belediyesi İtfaiye Daire Başkanlığına bağlı cankurtaran ekipleri de geçen hafta boğulma tehlikesi geçiren 60 kişinin yardımına koştu.
Kentin kuzeyindeki 53 kilometrelik sahil şeridinde cankurtaran ekipleri, Karadeniz'e kıyısı bulunan Karasu, Kocaali ve Kaynarca sahillerinde denize girenlerin can güvenliği için görevlerini sürdürüyor.
Türkiye'nin dört bir yanından misafirlerin ağırlandığı sahillerde 45 kulede jet ski, ATV ve arazi araçlarıyla görev yapan 72 personelle hizmet veren cankurtaran, geçen hafta süresince 60 vakaya müdahale etti.
Son haftalarda elverişsiz hava koşullarına bağlı oluşan dalga ve rip akıntıları nedeniyle sık sık denize giriş yasağının getirildiği ilçelerde kurtarılan 60 kişiden 6'sı hastaneye sevk edildi.
Ekipler, 8 Haziran'dan bu yana yaptıkları müdahalelerde ise toplam 266 kişiyi boğulmaktan kurtardı."
https://www.aa.com.tr/tr/dunya/israil-saldirilari-altindaki-gazzede-bir-cocuk-daha-acliktan-oldu/3288425,"İsrail saldırıları altındaki Gazze'de bir çocuk daha ""açlıktan"" öldü","İsrail'in 7 Ekim 2023'ten beri saldırılarını sürdürüp yardım girişini engelleyerek büyük bir ""insani felakete"" neden olduğu Gazze Şeridi'nde bir çocuk daha açlıktan öldü.","AA muhabirinin hastane kaynaklarından edindiği bilgiye göre, Gazze Şeridi'nin kuzeyinde yer alan el-Ehli Baptist Hastanesinde yatan 6 yaşındaki Enes et-Tatar, yetersiz beslenmeden dolayı yaşamını yitirdi.
Gazze Şeridi'nin güneyinde yer alan Han Yunus kentindeki Nasır Tıp Kompleksi'nin Çocuk Bakım Bölümü Başkanı Hatem el-Hur, İsrail'in devam eden bombardıman ve abluka nedeniyle açlık krizinin yayıldığı belirtmişti.
Hur, yetersiz beslenme vakalarında ciddi artış olduğu ve hastanelerde yer kalmadığını ifade etmişti.
Gazze'deki hükümetin medya ofisi, 3 Haziran'da yaptığı açıklamada, Gazze'de 3 bin 500 çocuğun açlık nedeniyle ölümle karşı karşıya olduğunu duyurmuştu.
Medya ofisinden 17 Haziran'da yapılan yazılı açıklamada da İsrail ve ABD yönetiminin, insani yardım ve gıda konusunu Gazze Şeridi'ndeki sivillere karşı siyasi baskı aracı olarak kullandığı, açlığı derinleştirdiği ve insani durumu kasten ağırlaştırdığı ifade edilmişti.
Filistinli sağlık kaynakları, 22 Haziran'da yaptığı açıklamada, Gazze'de 7 Ekim'den beri yetersiz beslenme nedeniyle 44 çocuğun hayatını kaybettiğini duyurmuştu."
https://www.aa.com.tr/tr/dunya/israil-isgali-altindaki-dogu-kuduste-ayrim-duvarinin-arkasindaki-yuz-bini-askin-filistinli-suya-hasret/3288414,İsrail işgali altındaki Doğu Kudüs'te ayrım duvarının arkasındaki yüz bini aşkın Filistinli suya hasret,"İşgal altındaki Doğu Kudüs'te 100 binden fazla Filistinliye ev sahipliği yapan Kufr el-Akab Mahallesi sakinleri, ayrım duvarının arkasında kavurucu yaz aylarında haftada sadece birkaç saat su alarak yaşama tutunmaya çalışıyor.","İsrail, Doğu Kudüs ve Batı Şeria'yı 1967'de işgal etti. İsrail'in toprakları ele geçirmek ancak üzerinde yaşayan Filistinlileri sürme çabası üzerine kurulu işgal politikası beraberinde birçok sorunu getirdi.
İsrail'in işgal ettiği Filistin beldeleri boyunca ördüğü ayrım duvarının arkasında kalan Doğu Kudüs'ün Kufr el-Akab Mahallesi bunun en açık örneklerinden birisi.
İsrail, 1967'de Doğu Kudüs'ü işgal ettikten sonra yaklaşık 300 nüfuslu kırsal bir köy niteliğindeki Kufr el-Akab Mahallesi'ni de İsrail'e bağlı Kudüs Belediyesi'nin sınırları içine kattı.

İsrail'in 2000'li yıllarda Batı Şeria'da örmeye başladığı beton duvar, Kufr el-Akab ile İsrail'in işgali altındaki Doğu Kudüs'ü ayırdı.
İşgal altındaki Doğu Kudüs'te yaşayan Filistinliler, kentteki kalıcı oturumlarını kaybetmemek için Doğu Kudüs'te yaşamak zorunda.

İsrail makamlarının Doğu Kudüs'te Filistinlilerin yaşadığı bölgelerde inşaat ve yapı ruhsatlarında kısıtlayıcı uygulamaları nedeniyle duvarın arkasında kalan bu denetimsiz mahalle onlarca katlı binanın yükseldiği konut projeleriyle doldu taştı. Filistinlilerin yaşadığı bu ""getto""nun nüfusu 2002-2020 arasında 25 binden 90 bine fırladı.
Kufr el-Akab Mahallesi'ndeki konut fiyatları Doğu Kudüs'e oranla altıda bir oranla daha ucuz.
Filistinliler, konut sorunundan kaçmak için sığındıkları altyapı, çöp, elektrik, trafik gibi birçok sorunun yaşandığı Kufr el-Akab Mahallesi için ""yüksek katlı apartmanlarla dolu bir mülteci kampı"" tanımını yapıyor.

Doğu Kudüs'ün kuzeyindeki kötü şöhretli Kalandiya kontrol noktasını geçtikten sonra başlayan bu mahalle sıkışık ve kaotik trafiğinin yanı sıra, yol boyunca göze çarpan çok katlı binalarla öne çıkıyor.
Doğu Kudüs'te 100 binden fazla Filistinliye ev sahipliği yapan bu mahalle, şimdi de haftada en fazla 12 saat şebeke suyunun verildiği bir krizi yaşıyor.
Filistinliler, İsrail'e bağlı Kudüs Belediyesi'ne vergi ödemelerine rağmen sorunlarına yanıt alamadıklarının altını çizerek Ramallah'taki su idaresinin de sorumlu olarak İsrail tarafını gösterdiğinin altını çiziyor.
Çözüm için binaların tepelerine koydukları her biri 1,5 tonluk su tankerleriyle su ihtiyaçlarını gidermeye çalışan Filistinliler, binaların çatılarına mantar gibi dizilmiş su tankerlerinin çatıya bindirdikleri yükle yapısal tehdit doğurduğuna dikkat çekiyor.
Filistinliler özel şirketlerden aldıkları suyun, ekonomik maliyetinin fazla olduğunu, suyun denetlenmediğini ve güneş altında plastik tankerlerde bekleyen suların sağlık tehdidi oluşturduğunu anlatıyor.
Kufr el-Akab Mahallesi Konseyinden Dr. İyad Sanduka, AA muhabirine yaptığı açıklamada, Kufr el-Akab Mahallesi sakini Filistinlilerin İsrail'e bağlı Kudüs Belediyesine vergilerini ödediklerini ancak buna karşın hizmet almadıklarını anlattı.
Mahallede altyapı, çöp gibi birçok sorunun bir arada yaşandığını, ""su sorununun hem eski hem yeni olduğunu"" belirten Sanduka, ""İki sene önce de benzer sıkıntıyı çekiyorduk, protesto gösterileri yaptık bir nebze değişim oldu ancak çözüm getirilmedi. Haftada en fazla 12 saat su veriliyor. Burada hastanelerimiz okullarımız var, yaklaşık 120 bin insan yaşıyor ve su gerekiyor."" diye konuştu.
Sanduka, binaların tepelerine yerleştirilen su tankları ile soruna çözüm bulmaya çalıştıklarını belirtti. Su tanklarına taşınan suyun sağlık sorunları doğurduğuna dikkati çeken Sanduka bu çözümün ayrıca bölge halkı için maliyetli olduğunu ekledi.
Kufr el-Akab sakini Hassan Halavani de bölgede şebeke suyunun eksikliğinin sadece sorunlardan biri olduğuna işaret ederek binaların tepesine yerleştirilmiş su tanklarıyla çözüm bulmaya çalıştıklarını anlattı.
Satın aldıkları suyun sağlık açısından sorunlu olduğuna dikkati çeken Halavani, binaların tepesine yerleştirilmiş tonlarca litre su taşıyan tankların binanın yapı güvenliği açısından da tehdit oluşturduğuna dikkati çekti.
Halavani, ""İsrail'e bağlı Kudüs Belediyesi, İsrail Meclisi, İsrail Yüksek Mahkemesi, Filistin Su İdaresi vb. nereye giderlerse gitsinler tüm mesullerin sorumluluğu birbirine attığını, sorunlarına çözüm bulamadıklarını"" dile getirdi."
https://www.aa.com.tr/tr/gundem/istanbulda-gorev-yapan-961-muhtar-muhtarlar-akademisinde-egitim-alacak/3288387,"İstanbul'da görev yapan 961 muhtar ""Muhtarlar Akademisi""nde eğitim alacak","İstanbul Valiliğinin İstanbul Üniversitesi ve Marmara Üniversitesinin katkılarıyla düzenleyeceği ""Muhtarlar Akademisi""nin işbirliği protokolü yapıldı.","Törende konuşan Vali Davut Gül, kentte görev yapan 961 muhtara, İstanbul Üniversitesi ve Marmara Üniversitesi ile eğitim vereceklerini söyledi.
Muhtarların oluşturduğu federasyonlar ve konfederasyonların da buna destek vereceklerini dile getiren Gül, Muhtarlar Daire Başkanlığının da bu konuyu koordine edeceğini belirtti.
Gül, muhtarlara eğitimlerin Anadolu Yakası'nda Marmara Üniversitesi, Avrupa Yakası'nda ise İstanbul Üniversitesi ile verileceğini anlatarak, ""Eğitimler, muhtarlarımızın vatandaşlarımıza hizmet verirken karşılaştığı sorunlar başta olmak üzere, herhangi bir konuda öğrenmek istedikleri bilgiler ve muhtarlığımızın temel esasları gibi genel hatlarıyla 'hap bilgi' şeklinde üniversitelerimizin desteğiyle verilecek."" dedi.
Üniversite rektörlerine, hocalarına, muhtarlara ve bu işin koordinasyonunu yapanlara teşekkür eden Gül, bununla birlikte muhtarların vatandaşlara daha iyi hizmet vereceğine inandığını kaydetti.
Vali Gül, muhtarların her daim yanında olacaklarını vurgulayarak, ""Sayın Cumhurbaşkanımız, muhtarlarımızı il valilerine ve ilçe kaymakamlarına emanet etti. Bizler de Sayın Cumhurbaşkanımızın bu emaneti olarak muhtarlarımızla birlikte daha iyi hizmet vermeye gayret edeceğiz."" diye konuştu.
Gelecek hafta başından itibaren başlayacak eğitimlerin bir hafta süreceğini aktaran Gül, kamu hizmetleri başta olmak üzere muhtarların mahallede karşılaştığı her konu ve alanda bilgi sahibi olmalarına yönelik eğitimler olacağını kaydetti.
Vali Gül, hayata dair her konuda muhtarlara iletişim kanallarını anlatacaklarının altını çizerek, ""Vatandaşlarımıza nasıl daha iyi yardımcı olabileceklerini anlatacağız. Kamu hizmetlerinden doğrudan nasıl yararlanabileceklerini muhtarlarımıza anlatmış olacağız. Bunu da üniversitelerimizin eliyle yapacağız. 961 muhtarımızın tamamını bir takvim dahilinde eğitimden geçireceğiz."" ifadelerini kullandı.
İstanbul Üniversitesi Rektörü Prof. Dr. Osman Bülent Zülfikar, muhtarların geçmiş tecrübeleriyle beraber güncellenmelerinin her zaman için yararlı olacağını söyledi.
Prof. Dr. Zülfikar, ""Üniversitemizin özellikle dijital teknolojinin ilerlediği, yapay zekanın arttığı ve birçok şeyin bilgisayar programına dahil olduğu süreçte, bu programları da kendi eğitim, bilgilenme süreçlerine dahil edebilecekleri yeni dersler, yeni farklı bakışlar mümkün olacak. Biz de onları bir eğitim modülü şeklinde sunacağız."" dedi.
Marmara Üniversitesi Rektörü Prof. Dr. Mustafa Kurt, ""Milletimizle doğrudan ilişkili olan, açıkçası eğitimlerinin de en üstte olmasına arzu ettiğimiz muhtarlarımızla ilgili Muhtarlar Akademisi için üniversitemizde uzman personelimizle birlikte iyi bir eğitim programı uygulayacağız."" diye konuştu.
Tüm İstanbul Muhtarlar Federasyonu Genel Başkanı Selami Aykut ise halka doğrudan en güzel hizmeti sağlama noktasında kendilerine bir fırsat doğduğunu anlattı.
Aykut, ""Temsil etmiş olduğum kurumumuz adına başta Cumhurbaşkanımıza, İçişleri Bakanımıza, Valimize, kıymetli hocalarımıza yürekten teşekkür ediyorum."" ifadelerini kullandı.
İstanbul Muhtarlar Federasyonu Başkanı Kadir Delibalta da yıllardan beri bu projeyi arzu ettiklerini dile getirdi.
Türk milletinin yaşam biçimi olan demokrasinin temel taşı muhtarların çağa ayak uydurması noktasında mutlaka bir eğitim alması gerektiğine dikkati çeken Delibalta, bu projenin kendilerine heyecan verdiğini söyledi.
Her iki üniversiteyle İstanbul Valiliğinin imzaladığı protokol kapsamında, muhtarların, görev yaptıkları mahallelerde karşılaştıkları sosyal, hukuki, psikolojik, sağlık ve yönetimsel sorunların çözümünde akademik bilgilerle donatılması amaçlanıyor.
Valilik ve üniversitelerin eğitim programlarının hazırlanması ve uygulanmasında koordinasyon sağlayacağı projeyle eğitim programlarıyla akademisyenler tarafından muhtarlara bazı bilgiler aktarılacak.
Eğitimlerin sonunda muhtarlara sertifika verilecek ve mezuniyet törenleri düzenlenecek."
https://www.aa.com.tr/tr/saglik/kaburgasindan-alinan-kikirdakla-egri-burnu-duzeltilen-genc-rahat-nefes-aldi/3288363,"Kaburgasından alınan kıkırdakla eğri burnu düzeltilen genç, rahat nefes aldı",Kars'ta 4 yıl önce geçirdiği ameliyat sonrası burun şekli bozulan ve solunum sıkıntısı yaşayan Murat Çeken'in kaburgasından alınan kıkırdakla burnu düzeltildi.,"Kent merkezindeki İstasyon Mahallesi'nde yaşayan 31 yaşındaki Murat Çeken, 4 yıl önce solunum sıkıntısına neden olan burnundaki et parçasını aldırmak için bir hastanede ameliyat oldu.
Sonraki yıllarda uyku bozukluğu, nefes alma ve burun şeklinde bozukluk gelişen Çeken, Kars Harakani Devlet Hastanesinde görevli Kulak Burun Boğaz (KBB) Hastalıkları uzmanı Op. Dr. Göknil Gültekin'e başvurdu.
Yapılan tetkik ve inceleme sonrası hastanın ameliyatına karar verildi.
Yaklaşık 5 saat süren ameliyatla, Çeken'in kaburgasından alınan kıkırdak dokusu ile hem burnundaki şekil bozukluğu düzeltildi hem de rahat nefes alması sağlandı.

Dr. Gültekin, AA muhabirine, Çeken'in 4 yıl önce olduğu ameliyatın ardından istenen sonuca ulaşamadığını söyledi.
Böyle durumların olabildiğini belirten Gültekin, ""Hastanın burnun uç kısmında bulunan ve nefes almamızı sağlayan kıkırdakları da sıkıntılıydı. Murat Bey'i hem estetik hem de daha rahat nefes almasını kolaylaştıracak ameliyata karar verdik."" dedi.
Gültekin, burun içerisinde yeterli kıkırdak bulamadıklarında özellikle yetişkinlerde kaburga kıkırdaklarını değerlendirdiklerini anlatarak, şöyle devam etti:
""Kulak kıkırdağı yumuşak olduğu için bizim için yeterli desteği sağlayamıyor o nedenle kaburgadaki kıkırdağı kullanıyoruz. Genellikle 6 ve 7'nci kaburganın uç kısımlarında bir miktar kıkırdak çıkartıyoruz ve kıkırdağı kullanarak yeni bir burun yapmaya çalışıyoruz. Murat Bey daha önce ameliyat olduğu için kaburgasından bir parça kıkırdak alarak tekrardan burnunu güçlendirdik ve nefes almasını sağladık.""
Ameliyatın riskli olduğunu ve çok dikkat istediğini vurgulayan Gültekin, ""Ameliyatta öncelikle kaburgadaki kıkırdağa sağlıklı şekilde ulaşmaya çalışıyoruz. Yaşayabileceğimiz risklerden biri, kaburga kıkırdaklarının altında akciğer dokusu var. Dolayısıyla akciğer zarını zedeleyip hastaya zarar vermemeye dikkat etmeliyiz. Özellikli bir operasyon oldu. Murat Bey'in kaburgasına ulaşarak kıkırdakları çıkardık ve ameliyatımızı gerçekleştirdik. Ameliyattan sonra Murat Bey burnunda tampon olmasına rağmen daha rahat nefes aldığını söyledi, bu da ameliyatın başarılı geçtiğini gösteriyor."" ifadelerini kullandı.
Hasta Murat Çeken de 4 yıl önceki burun ameliyatından istediği sonucu alamadığını ve nefes almakta çok zorlandığını anlattı.
Başarılı ameliyatı için Dr. Gültekin'e teşekkür eden Çeken, ""Burun kemiğimde eğrilik vardı. Ameliyattan önce rahat nefes alıp veremiyordum. Ameliyattan sonra kendime geldim. Rahat nefes alabiliyorum, güzel buruna da kavuştuğum için mutluyum."" diye konuştu."
https://www.aa.com.tr/tr/dunya/israilin-297-gundur-saldirilarini-surdurdugu-gazzede-can-kaybi-39-bin-363e-cikti/3288291,İsrail'in 297 gündür saldırılarını sürdürdüğü Gazze'de can kaybı 39 bin 363'e çıktı,"İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı, son 24 saatte 39 kişi artarak 39 bin 363'e yükseldi.","Gazze'deki Filistin Sağlık Bakanlığından yapılan yazılı açıklamada, İsrail'in Gazze Şeridi'ne 297 gündür sürdürdüğü saldırılara ilişkin bilgi verildi.
İsrail ordusunun son 24 saatte düzenlediği saldırılarda 39 Filistinlinin daha öldürüldüğü, 93 kişinin yaralandığı belirtildi.
İsrail'in 7 Ekim 2023'ten bu yana Gazze Şeridi'ne düzenlediği saldırılarda ölenlerin sayısının 39 bin 363'e, yaralananların sayısının da 90 bin 923'e yükseldiği kaydedildi.
Açıklamada ayrıca hâlâ enkaz altında ve yol kenarlarında cesetlerin bulunduğu ancak İsrail'in engellemeleri nedeniyle sağlık ekipleri ile sivil savunma görevlilerinin cenazelere ulaşamadığı yinelendi.
Görgü tanıklarından alınan bilgiye göre, İsrail ordusunun Gazze kentinin güneyindeki Tel el-Heva, Sabra, Zeytun ve Şeyh Aclin mahallelerine yönelik gece boyu yoğun topçu saldırıları devam etti.
Söz konusu mahallelere giren İsrail askerleri, Filistinlilerin evlerine otomatik silahlarla rastgele ateş açarak, bölgede bulunan bazı ev ve binaları patlayıcılarla havaya uçurdu.
Gazze Sivil Savunma Birimi tarafından yapılan açıklamada ise İsrail güçlerinin ve askeri araçlarının hala Tel el-Heva Mahallesi'nde bulunduğu belirtildi.
İsrail askerlerinin, özellikle Ürdün Hastanesi civarında yoğunlaştığı ifade edilen açıklamada, Filistinlilerin evlerini yakarak, vatandaşları da rastgele öldürdüğü kaydedildi.
Haaretz gazetesinde yer alan haberde, ""İsrail ordusu, Gazze Şeridi'nin güneyinde görev yapan askerlerin uluslararası hukuku ihlal ederek Refah kentinde su deposunu patlatmaları konusunda soruşturma başlattı."" ifadelerine yer verildi.
Ordunun 401. Zırhlı Tugayına bağlı birliklerin geçen hafta Refah'taki su deposunu havaya uçurduğu aktarılan haberde, İsrailli askerlerin kentin su deposunu patlatma eylemi için üstlerinden onay almadığı kaydedildi.
İsrailli askerlerden birinin de söz konusu olayın görüntülerini sosyal medyada, ""Cumartesi günü münasebetiyle Tel Sultan Mahallesi su deposunun yerle bir edilmesi"" yorumuyla paylaştığı vurgulanan haberde, soruşturmanın ilk sonuçlarına göre işlemler başlatılacağı ileri sürüldü.
Haaretz gazetesinin haberinde ayrıca, İsrail ordusunun Refah kentinde havaya uçurduğu su deposunun, İsrail ordusu tarafından ""güvenli bölge"" olarak duyurduğu muhitte yer aldığına dikkati çekildi.
İsrail ordusunun Gazze Şeridi'nde 7 Ekim'den beri devam eden saldırılarında, dünyada tepkilere yol açan çeşitli video ve fotoğraflar paylaştığına işaret edilen haberde, İsrailli askerlerin Gazze'den paylaştıkları görüntülerle uluslararası tepkileri üzerlerine çektikleri ifade edildi.
Refah Belediye Başkanı Ahmed es-Sufi, AA muhabirine yaptığı açıklamada, ""İşgal askerlerinin Tel Sultan'daki ana su deposunu patlatması bir insanlık suçudur ve toplu cezalandırma politikasının bir devamıdır."" ifadelerini kullandı.
Su deposunun tahrip edilmesinin şehirdeki krizi daha da kötüleştireceğini belirten Sufi, uluslararası kuruluşlara İsrail’in işlediği suçların durdurulması için müdahale çağrısı yaptı.
"
https://www.aa.com.tr/tr/saglik/dsonun-de-yer-aldigi-olusum-kus-gribine-karsi-asi-gelistirmeyi-hizlandiracak-calisma-baslatti/3288247,"DSÖ'nün de yer aldığı oluşum, kuş gribine karşı aşı geliştirmeyi hızlandıracak çalışma başlattı","Dünya Sağlık Örgütü (DSÖ) Genel Direktörü Tedros Adhanom Ghebreyesus, insanlarda görülen kuş gribine (H5N1) karşı mesajcı ribonükleik asit (mRNA) bileşeni içeren aşı geliştirmeyi ilerletmek için yeni bir girişim başlattıklarını duyurdu.","Ghebreyesus, X sosyal medya platformundan yaptığı paylaşımda, ""Düşük ve orta gelirli ülkelerdeki üreticiler için mRNA bileşeni içeren H5N1 aşı adaylarının geliştirilmesini ve erişilebilirliğini hızlandırmayı amaçlayan yeni bir proje bugün başlatıldı."" ifadesini kullandı.
DSÖ Genel Direktörü, Arjantinli üretici Sinergium Biotech'in, DSÖ ve İlaç Patent Havuzu'nun (MPP) oluşturduğu mRNA Teknoloji Transfer Programı'ndan yararlanarak öncülük edeceği girişimin, bu programın sağlayacağı faydaların müspet bir örneğini oluşturduğunu belirtti.
Girişimin düşük ve orta gelirli ülkelerde daha fazla araştırma, geliştirme ve üretimi teşvik etmeyi amaçladığını kaydeden Ghebreyesus, dünyanın, bu sayede bir sonraki olası pandemiye karşı daha etkili ve adil bir yanıt vermeye hazırlanmış olacağını dile getirdi.
DSÖ ve MPP ortaklığıyla geliştirilen mRNA Teknoloji Transfer Programı, düşük ve orta gelirli ülkelerde mRNA tabanlı aşıların geliştirilmesi ve üretimi için kapasite oluşturmak amacıyla Temmuz 2021'de başlatılmıştı."
https://www.aa.com.tr/tr/dunya/united-airlinesa-ait-yolcu-ucagi-biyolojik-tehlike-nedeniyle-washington-dcye-inis-yapti/3288244,"United Airlines'a ait yolcu uçağı, ""biyolojik tehlike"" nedeniyle Washington DC'ye iniş yaptı","ABD hava yolu şirketlerinden United Airlines'a ait yolcu uçağı, ""biyolojik tehlike"" nedeniyle Washington'daki Dulles Havalimanı'na iniş yaptı.","New York Post'un haberine göre, Houston George Bush Kıtalararası Havalimanı'ndan Boston'a giden UA2477 sefer sayılı Boeing 737-800 tipi yolcu uçağında, çok sayıda yolcunun rahatsızlanıp kusmaya başlaması üzerine "" biyolojik bir tehlikenin"" söz konusu olduğu tespit edildi.
Uçak, Washington'daki Dulles Havalimanı'na güvenli şekilde iniş yaptı.
Uçaktaki 155 yolcunun ve 6 kişilik mürettebatın sağlık durumunun iyi olduğu, tıbbi müdahaleye ihtiyaç duyulmadığı aktarılırken United Airlines, uçağın Dulles Havalimanı'nda ""kapsamlı bir temizlikten"" geçeceğini bildirdi."
https://www.aa.com.tr/tr/podcast/gazze-deki-kadinlar-ve-cocuklar-hangi-zorluklarla-karsi-karsiya/3288238,Gazze’deki kadınlar ve çocuklar hangi zorluklarla karşı karşıya?,,
https://www.aa.com.tr/tr/yasam/gonullu-gencler-saglik-sorunlari-yasayan-ailenin-evini-boyamak-icin-seferber-oldu/3288229,"Gönüllü gençler, sağlık sorunları yaşayan ailenin evini boyamak için seferber oldu","Van'ın İpekyolu ilçesinde Aile ve Sosyal Hizmetler İl Müdürlüğü görevlileri ile gönüllüler, sağlık sorunları yaşayan ailenin yaşadığı evi boyamak için çalışma yürüttü.","52 yaşındaki KOAH hastası Cevdet Demir ile 42 yaşındaki astım hastası eşi Suna Demir, Karşıyaka Mahallesi'nde yaşadıkları evin temizlik ve boyasının yapılması için Aile ve Sosyal Hizmetler İl Müdürlüğüne başvurdu.
Harekete geçen müdürlük ekipleri, sosyal sorumluluk kampanyaları yürüten gönüllülerle beraber çalışma başlattı.
Boya ve temizlik malzemeleri temin eden görevliler ile gönüllü gençler, biri engelli 2 çocuk sahibi ailenin yaşadığı evin temizlik işlerini bitirdikten sonra duvarların tamamını boyadı.

Aile ve Sosyal Hizmetler İl Müdürlüğü Çocuk Hakları Komitesinde görevli Neslihan Erdoğan, AA muhabirine, zihinsel engelli çocuklarının engelli maaşı ve sosyal desteklerle geçinen aile için seferber olduklarını söyledi.
Ücra mahallerde yaşayan dezavantajlı aileler için çalışma yürüttüklerini belirten Erdoğan, ""Demir ailesi sıklıkla kurumu ziyaret ediyor. Evlerinin onarılmaya ve boyanmaya ihtiyacı olduğunu belirten aile için seferber olduk. Kurumdan, hayırseverler ve gönüllülerden gelen desteklerle ailenin ihtiyaçlarını aldık. Evlerini boyadık, ardından evin temizliğini yaptık. Evin, mobilya eksikliğinin olduğunu fark ettik. Bunun için de çalışma yürüteceğiz."" dedi.

İhtiyacı olan herkese ulaşmaya çalıştıklarını ifade eden Erdoğan, şunları kaydetti:
""Vatandaşlarımız hem kurum üzerinden hem de sosyal medya aracılığıyla bize ulaşıyorlar. Yardıma muhtaç aileleri tespit ettikten sonra erzak, ev boyama, onarım, mobilya, giyim gibi daha birçok destekte bulunuyoruz. Aslında iyilik denilince akla ne geliyorsa onu yapmaya çalıştık. Faaliyeti yaptığımızda ailenin yüzündeki mutluluk, bizi de etkiledi. Dünyanın kötüye gittiği bu süreçte iyilik yapmaya gayret ediyoruz.""

Gönüllülere teşekkür eden çiftin çocuklarından Mücahit Demir, ""Yardıma muhtaç vatandaşlar için yapılan projeleri önemsiyoruz. Ekipler erken saatte geldiler. Tüm eşyaları dışarı çıkardık, sonra evi boyadık ve temizlik yaptık. Emeği geçen herkese teşekkür ederim."" diye konuştu.
Zihinsel engelli 22 yaşındaki İlhami Demir de temizlik çalışmalarına yardımcı olduğunu belirterek, ekiplere evlerini boyadıkları için teşekkür etti."
https://www.aa.com.tr/tr/gundem/gaziantepte-boya-fabrikasinda-cikan-yangin-sonduruldu/3288213,Gaziantep'te boya fabrikasında çıkan yangın söndürüldü,3 iş yeri ile 3 aracın hasar aldığı yangında dumandan etkilenen 1 işçi hastaneye kaldırıldı.,"Gaziantep'te boya fabrikasında çıkan yangın ekiplerin müdahalesiyle söndürüldü.
Körkün Sanayi Sitesi Osmanbey Caddesi'nde faaliyet gösteren bir boya fabrikasında henüz bilinmeyen nedenle yangın çıktı.
İşçilerin ihbarıyla bölgeye itfaiye, sağlık ve jandarma ekipleri sevk edildi.

Fabrikanın yanındaki 2 iş yerine de sıçrayan yangın, 8 itfaiye aracı ve 45 personelin müdahalesiyle söndürüldü.
3 aracın da hasar aldığı yangında dumandan etkilenen bir işçi, Abdulkadir Yüksel Devlet Hastanesi'ne kaldırıldı.
Yanan fabrikanın yanındaki başka bir fabrikada çalışan Nurettin Bulduk, gazetecilere, çalıştığı sırada yangını duyduğunu ve patronunun uyarısıyla makineyi kapatıp dışarı çıktığını anlatarak, ""Yangın sırasında patlama da oldu. Patlama anında akan sıvı alevle birlikte yolu kaplayarak gelmiş. İtfaiyeler gelip söndürdü. Hepimize geçmiş olsun."" diye konuştu."
https://www.aa.com.tr/tr/yasam/emekliler-yilinda-medeniyetler-sehri-mardinde-tarihle-bulustular/3288199,"""Emekliler Yılı""nda medeniyetler şehri Mardin'de tarihle buluştular","Mardin'de Gençlik ve Spor Bakanlığına bağlı yurtlarda misafir edilen emekliler, kentin tarihi ve turistik mekanlarını gezme fırsatı buldu.","Cumhurbaşkanı Recep Tayyip Erdoğan'ın 2024'ü ""Emekliler Yılı"" ilan etmesinin ardından, Çalışma ve Sosyal Güvenlik Bakanlığı ile Gençlik ve Spor Bakanlığı arasında imzalanan protokolle yurtların kapıları, 15 Temmuz itibarıyla emeklilere açıldı.

Bu kapsamda tatil için Ankara, Kocaeli, Denizli, Ordu ve Şanlıurfa gibi illerden medeniyetler şehri Mardin'e aileleriyle birlikte gelen emekliler, Mardin Kız Öğrenci Yurdu'nda misafir ediliyor.
Yurtta görevlendirilen İl Sağlık Müdürlüğü bünyesindeki ekipler ihtiyaç durumunda emeklilere sağlık hizmeti sunuyor.

Emekliler, Gençlik ve Spor İl Müdürlüğü ile SGK İl Müdürlüğünce sağlanan imkanlarla tarihi ve turistik mekanları geziyor.
Kasımiye Medresesi, Mardin Müzesi, Deyrulzafaran Manastırı, Dara Antik Kenti, Mor Gabriel Manastırı gibi çok sayıda tarihi ve kültürel mekanı ziyaret eden emekliler Mardin'e hayran kaldı.

Denizli’den gelen Hasan Çiğim, AA muhabirine, ""Emekliler Yılı"" vesilesiyle Mardin'in tarihi ve kültürel mekanlarını gezdiklerini söyledi.

Uygulamadan çok memnun kaldıklarını, her yıl tekrarlanmasını arzu ettiklerini ifade eden Çiğim, çok güzel karşılandıklarını belirtti.

Çiğim daha önce 1990 yılında kentin içinden bir kez geçtiğini, o zaman da kente hayran kaldığını anlatarak, şöyle konuştu:
""Eşim yakın yerleri gezelim istedi. Yakın yerlere her zaman gideriz, dedim. Bunu bir fırsat olarak değerlendirmek istedik ve Mardin'e geldik. Mardin güzel değil, çok güzel. Mimarisi, kültürü çok güzel bir şehir. Herkese burayı görmelerini tavsiye ediyorum. Beklentilerimizin üstünde bir gezi oldu. Buraları gördük, iyi ki de gelmişiz. Gelmeyenler çok şey kaybediyor. Her şey çok güzeldi. Bunun devamlı olmasını istiyoruz.""

Hasan Çiğim'in eşi Adile Çiğim de tarihi kenti sık sık televizyondan ve sosyal medyadan gördüklerini ve çok merak ettiklerini belirtti.
Mardin'i görmeyi çok istediklerini ifade eden Çiğim, şunları söyledi:
""Gerçekten canlı görmek çok daha güzelmiş. Çok memnun kaldık. Allah devletimizden, Cumhurbaşkanı'mızdan razı olsun. Yurtta kalmamız çok güzel. Temizlikten güvenliğe bütün personelden çok memnun kaldık. Bizlere çok yardımcı oldular. Gerçekten bu kadar güzel geçeceğini beklemiyorduk. Çok teşekkür ederiz.""

Şanlıurfa’dan gelen Mehmet Sait Akbaş, Cumhurbaşkanı Erdoğan'ın emeklilere sağladığı imkanla Mardin'i gezip görme imkanı bulduklarını belirtti.

Çok merak ettiği tarihi şehri gezdiğini, kentte kendilerine çok büyük ilgi gösterildiğini anlatan Akbaş, 4 gün tatil yaptıklarını söyledi.
Akbaş, ""Sağ olsun SGK İl Müdürlüğümüz de bizleri yurttan araçla aldırdı ve gezdirdi. Emekli arkadaşlarla burada tanıştık, güzel bir ortam oldu. Devletimiz bu tür imkanları bize sürekli tanırsa çok güzel olacak. Cumhurbaşkanı'mıza çok teşekkür ederiz, güzel bir imkan tanıdı emeklilere. Biz de bunu değerlendirip, gezip görmek istedik. Çok da güzel oldu."" dedi.

Gençlik ve Spor İl Müdürü Beytullah Birlik de Cumhurbaşkanı Recep Tayyip Erdoğan'ın 2024'ü ""Emekliler Yılı"" ilan etmesinin ardından, Çalışma ve Sosyal Güvenlik Bakanlığı ile Gençlik ve Spor Bakanlığı arasında imzalanan protokol ile yurtların emeklilere ücretsiz tahsis edildiğini söyledi.

Mardin'de bir yurdu tamamen emeklilere ayırdıklarını belirten Birlik, 15 Temmuz itibarıyla emeklilerin kente gelmeye başladığını ifade etti.
Yurtta konaklayan emeklilerin Mardin'in tarihi ve kültürel mekanlarını gezdiğini dile getiren Birlik, emeklilerin sunulan hizmetten de gayet memnun olduklarını belirttiğini aktardı.

Birlik, bunun kendilerini de memnun ettiğini ifade ederek, şunları kaydetti:
""Emeklilerimiz bizim için çok önemli. Güzel bir proje olduğunu düşünüyorum. Türkiye’nin her yerine gidebiliyorlar. Mardin de bu illerden biri. Tarihi ve kültürüyle adından söz ettiren medeniyetler şehrimize emeklilerimiz yoğun rağbet gösteriyor. 15 Ağustos'a kadar bu uygulama devam ediyor. Bütün emeklilerimizi bekliyoruz."""
https://www.aa.com.tr/tr/politika/disisleri-bakani-fidan-iranda-cumhurbaskani-secilen-pezeskiyanin-yemin-torenine-katilacak/3288196,"Dışişleri Bakanı Fidan, İran'da cumhurbaşkanı seçilen Pezeşkiyan'ın yemin törenine katılacak","Dışişleri Bakanı Hakan Fidan, İran'da cumhurbaşkanı seçimini kazanan Mesud Pezeşkiyan'ın yemin törenine katılmak üzere yarın Tahran'a gidecek.","Bakanlıktan yapılan yazılı açıklamaya göre, Fidan, Pezeşkiyan'ın yemin törenine katılmak üzere yarın Tahran'ı ziyaret edecek.
İran'da 5 Temmuz'da yapılan cumhurbaşkanı seçimlerinin ikinci turunda reformist Tebriz Milletvekili ve eski Sağlık Bakanı Pezeşkiyan, oyların yüzde 53,7'sini alarak ülkenin 9'uncu Cumhurbaşkanı olmuştu.
Pezeşkiyan için birçok ülkeden devlet başkanları ve bakanların da aralarında olduğu temsilcilerin katılımıyla yarın yemin töreni düzenlenecek.
Pezeşkiyan, bunun ardından, oluşturduğu kabinesini güvenoyu için Meclis'e sunacak."
https://www.aa.com.tr/tr/saglik/astim-hastalarina-eyyam-i-bahur-uyarisi-/3288192,"Astım hastalarına ""eyyam-ı bahur"" uyarısı","Türk Toraks Derneği Merkez Yönetim Kurulu Başkanı Prof. Dr. Nurdan Köktürk, ""Sıcak havanın etkisiyle artan ozon gazı öksürük, hırıltı ve nefes darlığı gibi şikayetleri tetikleyebileceği için astım hastaları için özellikle zararlıdır."" dedi.","Sıcak havanın etkisiyle artan ozon gazının öksürük, hırıltı ve nefes darlığı gibi şikayetleri tetikleyebileceğinden astım hastalarında atak gelişimini artırabileceği, aşırı sıcakların akciğerlerin derinliklerine nüfuz edebilen ve solunum şikayetlerini şiddetlendirebilen küçük parçacıkları yoğunlaştırabileceğinden tedbirli olunması gerektiği belirtildi.
Türk Toraks Derneği (TTD) Merkez Yönetim Kurulu Başkanı Prof. Dr. Nurdan Köktürk, bu hafta etkisini gösterecek ""eyyam-ı bahur"" olarak da adlandırılan aşırı sıcak havanın, akciğer sağlığı üzerine olumsuz etkilerine ilişkin AA muhabirine açıklamada bulundu.
Küresel ısınmanın da etkisiyle dünya genelinde hava sıcaklıklarının arttığını anımsatan Köktürk, Türkiye'nin birçok bölgesinin rekor kıran sıcaklıklarla karşı karşıya kaldığını söyledi.
Köktürk, mevsim normallerinin üzerinde seyreden aşırı sıcak havanın milyonlarca kişinin sağlığını riske attığını vurgulayarak, ""Sıcak havaların astım gibi uzun süreli (kronik) bir akciğer rahatsızlığı olanları etkileme riski daha yüksek. Copernicus İklim Değişikliği Servisi'nin yaptığı açıklamaya göre, Mayıs 2024 küresel olarak kaydedilen en sıcak mayıs ayı olmuştur ve sıcaklıkların mevsim normallerinin üzerinde seyretmeye devam etmesi beklenmektedir."" dedi.
Sıcak havanın genellikle ozon oluşumu ve artan partikül madde nedeniyle hava kalitesinin düşmesine neden olduğunu aktaran Köktürk, arabalardan, fabrikalardan ve diğer kaynaklardan gelen kirleticilerin güneş ışığıyla reaksiyona girdiğinde ozon gazını oluşturduğunu ifade etti. Köktürk, ""Sıcak havanın etkisiyle artan ozon gazı, öksürük, hırıltı ve nefes darlığı gibi şikayetleri tetikleyebileceği için astım hastaları için özellikle zararlıdır. Ek olarak aşırı sıcak, akciğerlerin derinliklerine nüfuz edebilen ve solunum şikayetlerini şiddetlendirebilen küçük parçacıkları yoğunlaştırabilir."" uyarısında bulundu.
Sıcak havayla polen ve alerjenlerin de artış gösterdiğine işaret eden Köktürk, ""Daha yüksek sıcaklıklar polen mevsiminin uzamasına sebep olabilir ve havadaki alerjenlerin miktarını artırabilir. Polen alerjisi olan astım hastaları için yüksek düzeyde polene maruz kalmak astım ataklarını tetikleyebilir. Ayrıca sıcak ve nemli ortamlarda, havadaki küf yoğunluğu artacağı için küf alerjisi olan astım hastalarının şikayetleri artabilir."" bilgisini verdi.
Prof. Dr. Köktürk, aşırı sıcaklığın, solunum sistemine etkilerinin yanı sıra stres kaynağı da olabildiğine dikkati çekerek, ""Astım hastaları, vücutları soğumak için daha fazla çalıştığından ve bu durum oksijen ihtiyacının artmasına neden olabileceğinden nefes almakta daha fazla zorluk yaşayabilirler. Sıcak havalarda yaygın bir sorun olan susuz kalma, solunum yollarındaki balgamı da yoğunlaştırarak nefes almayı zorlaştırabilir ve enfeksiyon riskini artırabilir."" diye konuştu.
Aşırı sıcaklığın neden olduğu rahatsızlık ve stresin, astımı da dolaylı olarak etkileyebildiğine vurgu yapan Köktürk, şunları kaydetti:
""Yüksek sıcaklıklar açık hava aktivitelerini sınırlandırabilir, egzersiz kapasitesini azaltabilir ve sosyal izolasyona yol açabilir. Bunların tümü genel sağlığı ve refahı etkileyebilir. Aşırı sıcakla baş etmenin getirdiği zihinsel stres ve etkileri, kronik solunum yolu hastalığı olanları biraz daha fazla zorlayabilir.""
TTD Astım ve Allerji Çalışma Grubu Yürütme Kurulu Üyesi Uzman Dr. Özge Öztürk Aktaş da sağlığın korunması için sıcak havalarda yapılması gerekenlere ilişkin bilgi verdi.
Sıcak hava dalgasının ne zaman beklendiğinin ve ne kadar süreceğini bilmenin tedbirli olmak açısından önem taşıdığını dile getiren Aktaş, ""Yüksek polen ve kirlilik seviyelerinin sıcaklıkla birleşerek şikayetlerinizin alevlenme olasılığını artırabileceği unutulmamalı, bu durumda ne yapılacağına dair plan hazırlanmalı."" ifadelerini kullandı.
Aktaş, sıcak hava dalgası bekleniyorsa, günün en sıcak saatlerinde, normalde saat 11.00-15.00 arasında dışarı çıkılmamaya özen gösterilmesi gerektiğini belirtti.
Dışarı çıkılması gerekiyorsa sabah erken saatlerde veya havanın daha serin ve hava kalitesinin daha iyi olduğu akşam saatlerinde planlanmasının önerildiğini aktaran Aktaş, sözlerine şöyle devam etti:
""Dışarıdayken gölgede yürünmeli ve mümkünse ana yollardan ve kalabalık caddelerden kaçınılmalı. Gün içinde dışarı çıkılması gerektiğinde uzun süre güneşte kalmaktan kaçınılmalı. Bol, serin tutacak giysiler ve şapka giyilmeli. Temel ihtiyaçlar için dışarı çıkarken bir çanta hazırlanmalı. Çantaya, ihtiyaç olabilecek ilaçlar, bol su ve el vantilatörü konulmalı.
Akciğer rahatsızlığı olanlar, sıcak bir ortamda spor yapmamalı. Serin, iyi havalandırılmış bir odada veya spor salonunda kapalı alanda egzersiz yapılmalı. Ev işi ve bahçe işleri gibi aktiviteler sabahın erken saatlerinde veya havanın serin olduğu akşam saatlerinde uygulanmalı. Çok sıcak bir dönemde, hava soğuyuncaya kadar yorucu aktiviteler azaltılmalı.
Susuz kalınmamalı. Çay, kahve veya kola gibi kafeinli içecekler ve şeker oranı yüksek içecekler aksine vücudun daha fazla susuz kalmasına neden olduğundan mutlaka su tüketilmeli. Perdeleri kapatmak evin serin kalmasına yardımcı olabilir. Evin içi dışarıya göre daha soğuksa, serin havanın içeride kalması için pencereler kapatılmalı. Dışarıdaki havanın daha serin olduğu gecelerde, eğer güvenliyse pencereler açılmalı. Vücut aşırı ısındığında serin bir duş alınmalı. Cilt, serin, ıslak bir bez, su spreyi kullanarak suyla soğutulmalı.""
Aktaş, sağlıklı beslenmenin de önemine değinerek, ""Aç olunmasa dahi normal şekilde yemek yenilmeli. Terlemeyle kaybedilen tuzu geri alabilmek için normal beslenme düzenine uyulmalı. Salata ve meyve gibi soğuk yiyecekler bol miktarda su içerdiklerinden özellikle tüketilmeye çalışılmalı."" dedi.
Sıcak havanın astımı tetikleyebildiğinden mutlaka tedbirli olunması gerektiğinin altını çizen Aktaş, ilaçların saklama koşullarına da özen gösterilmesi gerektiğini söyledi.
Aktaş, ""İIaçlar evde, 25 derecenin altında veya buzdolabında ambalajın üzerindeki saklama talimatlarına uygun şekilde saklanmalı. Gerektiğinde kurtarıcı olarak kullanılan astım ilacı her zaman kişinin yanında bulunmalı."" uyarısında bulundu."
https://www.aa.com.tr/tr/yasam/veteriner-hekimlerden-farasin-yaylasindaki-surulere-saglik-hizmeti/3288184,Veteriner hekimlerden Faraşin Yaylası'ndaki sürülere sağlık hizmeti,"Şırnak'tan Beytüşşebap ilçesindeki 2 bin 625 rakımlı Faraşin Yaylası'na giden veteriner hekimler, göçerlerin sürülerine mobil sağlık hizmeti sunuyor.","Hayvancılığın yoğun olarak yapıldığı, Şırnak, Hakkari ve Van üçgenindeki Faraşin Yaylası'na çıkan göçerlerin yaklaşık 6 ay sürecek zorlu devam ediyor.
Yayla bu yıl kent merkezi ve ilçelerin yanı sıra Doğu ve Güneydoğu illerinden gelen 560 aile ve 400 bin küçükbaş hayvana ev sahipliği yapıyor.
Tarım ve Orman İl Müdürlüğünce memleketlerinden uzakta yaşamlarını sürdüren göçerlerin sürülerine mobil sağlık hizmeti sunulması için çalışma başlatıldı.

Bu kapsamda il ve ilçe tarım ve orman müdürlüklerinde görevli 3 veteriner hekim, Faraşin Yaylası'nın yolunu tuttu.
Kilometrelerce yol katederek yaylaya ulaşan 3 kişilik mobil ekip, sürülerdeki küçükbaş hayvanları sağlık taramasından geçirdi.
Tespit ettikleri hastalıklara ilişkin anında müdahalede bulunan ekipler besicileri de hastalıklara karşı bilgilendirdi.
Veteriner hekimleri yaylada gören göçerler büyük mutluluk yaşadı.

Göçerlerden Fazıl Arslan, AA muhabirine, sağlık ekiplerinin sunduğu hizmetin sevindirici olduğunu söyledi.
Ekiplerin sağlık hizmetini ayaklarına getirmesinden duydukları memnuniyeti dile getiren Arslan, ""Çok güzel düşünülmüş bir hareket. Bunun için onlara teşekkür ediyorum. Veteriner hekimler hayvanlara baktılar, hasta olan, sütten kesilen hayvanlara iğne tedavisi uyguladılar. Her zaman gelmelerini bekleriz. Bu güzel hizmetin sürdürülmesini istiyoruz."" dedi.
Arslan, Tarım ve Orman Müdürlüğünce kendilerine verilen süt sağma ünitelerinin de önemli bir destek olduğunu anlatarak, bu tür desteklerin devamını beklediklerini ifade etti.

Kadir Özcan da sunulan hizmetlerden dolayı tarım ve orman müdürlükleri ile veteriner hekimlere teşekkür etti.
Yaylada ilk kez böyle bir ekip gördüklerini dile getiren Özcan, şunları söyledi:
""Çok yerinde bir uygulama. Hayvanlarımızı kontrol ettiler. Çok şükür hayvanlarımızda bir sorun yok, işleri gereği kontrollerini yaptılar. Hastalık olduğunda onları arıyoruz ve önerdikleri ilaçları kullanarak hayvanlarımızı hastalıklara karşı koruyoruz.""

Şırnak Tarım ve Orman İl Müdürlüğü Hayvan Sağlığı Şubesinde görevli veteriner hekimlerden Mehmet Emin Öztürk, Faraşin Yaylası'nda göçerlerin yoğunluğundan kaynaklı zaman zaman hayvanlarda çeşitli hastalıkların görülebildiğini belirtti.
""Çadır çadır, sürü sürü geziyoruz. Besicilerimizin, yetiştiricilerimizin hangi hayvanında hastalık var, bunların tespitini yapmaya başladık. Olası hastalıkların önüne geçmek, hayvan sağlığını korumak istiyoruz."" diyen Öztürk, varsa bir hastalık ona da müdahale ettiklerini aktardı.
Öztürk, besicileri hayvanlarını hastalıklardan nasıl koruyacaklarına ilişkin bilgilendirdiklerini anlattı.

Şırnak Tarım ve Orman İl Müdürü Oktay Sezgin de Faraşin Yaylası'nda sürülere mobil sağlık hizmeti sunduklarını belirtti.
""Sürdürülebilir hayvan popülasyonu için gayret göstermekteyiz. Burası coğrafi konumu itibarıyla yerleşim alanlarına uzak. Biz de bu hizmeti ayaklarına getirmek istedik. Hekimlerimiz hayvan hastalıklarına karşı koruyucu tedbirler almakta göçerlere tavsiyelerde bulunmaktadır."" ifadelerini kullanan Sezgin, amaçlarının hayvanlarda hastalık nedeniyle herhangi bir kayıp verilmemesi olduğunu vurguladı.
Sezgin, besicilerin vakti geldiğinde sürüsünü büyüterek tekrar ovaya dönmesini sağlamak istediklerini dile getirerek, yayladan dönen sürülerin de Tarım ve Orman Bakanlığının uyguladığı program kapsamında kışlaklarında kontrol edildiğini, küçükbaş hayvanlara aşı programları uygulandığını sözlerine ekledi.
"
https://www.aa.com.tr/tr/gundem/istanbulda-eyyam-i-bahurun-etkisiyle-hissedilen-sicaklik-yeniden-40-dereceyi-bulacak/3288183,İstanbul'da eyyam-ı bahurun etkisiyle hissedilen sıcaklık yeniden 40 dereceyi bulacak,"Uzmanlar eyyam-ı bahur dönemi olan ağustos ayının ilk haftasında hava sıcaklığının İstanbul'da 34-35 derece ölçülebileceğini, hissedilen sıcaklığın ise 40 dereceyi bulabileceğini belirtti.","İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Prof. Dr. Hüseyin Toros, AA muhabirine, tarih boyunca temmuz sonu ile ağustos ayı başlarının takvimlere sıcak olarak işlendiğinden bu tarihlerin eyyam-ı bahur olarak bilindiğini belirtti.
Bazı takvimlerde bu tarihlerin ""31 Temmuz-7 Ağustos"", bazılarında ise ""1-8 Ağustos"" olarak kayda geçtiğini ifade eden Toros, ""eyyam-ı bahur""un en sıcak günler demek olduğunu söyledi.
Bu tarihlerin artık değişmeye başladığını dile getiren Toros, ""Bu sene 21 Temmuz'da küresel bir sıcaklık rekoru kırdık. Rekorlar kırılan bir dönemdeyiz. Haziran ayında Türkiye sıcaklıkları uzun yıllar ortalamasına göre 3-6 derece daha sıcak geçti. Biz geçmişte temmuz sonu, ağustos başı yaşadığımız o en sıcak günleri, bugünlerde hep yaşıyoruz. Bu sene çok uzun sürdü. Afrika'nın kavurucu sıcaklıkları, Afrika üzerinde oluşmuş olan yüksek basınç alanlarının etkisiyle kuzeye doğru, Türkiye'yi de kapsayacak şekilde yukarıya doğru hareket etmiş durumda."" ifadesini kullandı.
Afrika sıcaklarının hazirandan itibaren Türkiye'yi etkisi altına aldığına dikkati çeken Toros, ""Bu sıcaklığın, ağustos ayında da devam etmesini bekliyoruz. Her ne kadar zaman zaman soğuk dalgalar gelse de o kadar büyük bir sıcak hava etkisi var ki, bir nevi durmuş vaziyette. Tüm güney Avrupa'yı, Türkiye'yi, Güney Rusya'yı, Ukrayna'yı kapsamış durumda. Tüm bölge normalin üzerinde sıcaklığa sahip."" şeklinde konuştu.
Temmuz ayında İstanbul'un günlük ortalama sıcaklığının 24-25 derece olduğunu hatırlatan Toros, şunları kaydetti:
""Temmuz ayında her gün yüksek sıcaklıklar 30 dereceyi aşmış durumda. Bu anlamda, eyyam-ı bahuru yaşıyoruz. Önümüzdeki günlerde buna benzer şekilde tahminler, sıcak havanın devam edeceğini gösteriyor. Özetle, bu yıl uzun bir eyyam-ı bahur dönemi yaşıyoruz. Geçmiş verilere bakıldığında eyyam-ı bahur döneminde sıcaklıklar 34-35 dereceleri, hissedilen sıcaklık ise 40 dereceleri buluyor. Yine bu yıl da 34-35 dereceleri tahmin ediyoruz.""
Sıcaklık artışlarının küresel ısınmayla da etkili olduğunu ifade eden Toros, küresel ölçekte de son yıllarda sıcaklıklarda rekorlar kırıldığını hatırlattı.
Toros, ""Her son 10 yıl, önceki yıllardan daha sıcak hale gelmiş durumda. 2023 yılı da bunun bir göstergesiydi. Bu sıcaklıklar beraberinde birçok felaketi getiriyor. Orman yangınları, sağlık etkisi... Güney Avrupa'da binlerce insan sıcak hava dalgası etkisiyle ölmeye başladı. Olumsuz etkileniyoruz."" diye konuştu.
Bu havalarda dışarı çıkacaklara uyarılarda bulunan Toros, şöyle devam etti:
""Olumsuz yönde etkilenmemek için mümkün mertebe sıcaklığın fazla olduğu, öğle saatlerinde yorucu işlerden kaçınmak gerekiyor. Köylerimiz, çiftçilerimiz bu şartlara alışık ve vücutlarını tamamen korurlar. Eğer vücudumuzu güneş ışığından koruyabiliyorsak ve vücudumuz alışkınsa çalışmaya devam edelim ama alışkın değilse yorucu işleri mümkün mertebe güneş ışınlarının yoğun olduğu saatlerin dışına taşıyalım. Gölgelik alanlarda bulunalım ki bunaltıcı havadan etkilenmeyelim. Özellikle dezavantajlı gruplar, yaşlılar, çocuklar bu havadan daha çok etkileniyor.""
İstanbul Aydın Üniversitesi Öğretim Üyesi ve meteoroloji uzmanı Dr. Güven Özdemir, eyyam-ı bahurun nemli sıcak hava dalgası olduğunu hatırlattı.
Bu ismin afet boyutunda bir sıcaklık olarak adlandırılmaması gerektiğini belirten Özdemir, sıcaklıkların temmuz sonu itibarıyla 2-3 derece arttığını ifade etti.
Marmara ve Batı Karadeniz'de salı günü yağış beklendiğini belirten Özdemir, ""Yerel yağışlar görülecek. Kuvvetli poyraz alıyoruz, almaya da devam edeceğiz. Salı günü yağış geçişi olduktan sonra hava sıcaklıkları mevsim normallerinin 3-4 derece üzerinde olacak. Metropoller üzerinde hissedilen sıcaklıklar ise daha fazla olacak. Sıcaklıklar 34-35 derecelerde olabilir, nemle birlikte hissedilen sıcaklığın ise geçen günlerde olduğu gibi 40 dereceyi bulma ihtimali var."" ifadelerini kullandı.
Trafiğin ve gökdelenlerin yoğun olduğu çukur alanlarda hissedilen sıcaklıkların biraz daha yüksek olduğuna dikkati çeken Özdemir, ""Metropollerde, orman az, sık binalar, şehrin çarpık kentleşmesi, bunun yanı sıra nüfusun yoğun olması, klimaların yüksek derecede çalışması gibi sebepler hissedilen sıcaklığı artıracaktır. Ağustosta temmuzdan daha sıcak bir hava yaşanacak. Rüzgarla birlikte 10 gün kadar sıcak havayı yaşayabiliriz."" bilgisini paylaştı.
Afrika üzerinden gelen sıcak hava kitlesinin de etkisi altında kalınacağını kaydeden Özdemir, sıcak hava dalgalarının sera etkisi olduğuna dikkati çekerek, şöyle konuştu:
""Orman yangınları çok önemli, ormanlar bizim ciğerlerimiz. Nefes alma yerlerimiz ama ormanlar ister istemez sıcak havanın etkisiyle de tutuşabiliyor. Biraz daha kuvvetli bir şekilde esince maalesef yayılma olayı da yaşanıyor. Halkımızın bu konuda çok duyarlı olması gerekli. Kesinlikle ormanlarda ateş yakılmamasını tavsiye ediyoruz.""
Denizlerin de sıcak olduğunu belirten Özdemir, ""Biraz kuzeyden rüzgar esmeye başladığı zaman bu sefer de nem artmaya başlıyor ve şehri bunaltıyor, insanları bunaltıyor. Şehirlerimizdeki binalar gelişigüzel yapıldığı için, yüksek binalar, bitişik nizam, bu da sıcaklıklar ve nemin yoğun bir şekilde artmasını tetikliyor."" diye konuştu.
Özellikle yaşlı, kronik hastalar, hamileler ve çocuklar için uyarılarda bulunan Özdemir, şunları kaydetti:
""Saat 10.00 ila 17.00 arasında dışarı çıkılmaması gerekiyor. Eğer mutlaka çıkılacaksa açık renk şapka ve giysiler olması gerekiyor. Şemsiyeyle birlikte, gölge yerlerde vakit geçirmeleri gerekiyor. Evlerini doğal havalandırmaları gerekiyor. Klima da rahatsız edici oluyor, çünkü içeriye soğuk hapsediyoruz, dışarıda sıcak hava biriktiriyor. Deniz kıyısına gidilecekse gölgede vakit geçirmeleri şart. Güneş çarpmaları yaşanabilir.""
Özdemir, yakın zamanda başta İstanbul olmak üzere ülke genelinde serinleme yaşanmayacağını ancak büyük bir sıcak hava atağının da olmadığını sözlerine ekledi."
https://www.aa.com.tr/tr/dosya-haber/cagin-petrolu-olarak-adlandirilan-veriler-tehdit-mi-firsat-mi/3288169,Çağın petrolü olarak adlandırılan “veriler” tehdit mi fırsat mı?,"Teknoloji şirketlerinin yapay zeka teknolojilerini geliştirmesiyle yeni bir tanım kazanan “veri"", bir yandan kişisel mahremiyete yönelik büyük riskler taşırken öte yandan yeni dünya düzeninde güç ve gelişimin anahtarı olarak görülüyor.","“Yapay Zeka: Kişisel Veriler, Algoritmalar ve Tehditler” başlıklı dosya haberin 11. bölümünde AA muhabiri, veri kavramının zaman içerisindeki gelişimini ve sosyal medya platformları üzerinde toplanan verilerin yol açabileceği tehditleri, ABD’nin dev teknoloji şirketlerinden birinde veri merkezi uzmanı olarak görev yapan Abdurrahman Abdullah Muhammed’le (Abdelrahman Abdallah Mohamed) konuştu.
Muhammed, sanayinin gelişmesinin petrol ve enerjiye dayalı olmasını ve hem 1. Dünya Savaşı hem de 2. Dünya Savaşı'nın gidişatını petrol ve enerjinin belirlediğini anımsatarak, ABD'nin sanayi gelişiminin de petrol sayesinde olduğunu kaydetti.
Basra Körfezi'ndeki ülkelere dev para rezervlerini sağlayanın da petrol olduğuna işaret eden Muhammed, ""Bu dönemlerde can damarı petrol ve enerjiydi. Şu an da ise yeni bir döneme giriyoruz, bu dönemde can damarı veri olacak petrol değil. Dolayısıyla veriyi elinde tutan kişi veya kurumlar, dünyaya hükmedecekler. Gelecekte sanayi ve ekonomik gelişiminin ölçüsü GB'lar olacak petrol varilleri değil. Bu yüzden veri, yeni yüzyılın petrolüdür."" diye konuştu.
Yapay zekanın gelişimi için verinin ham madde işlevi gördüğünü ve yapay zekayı işlevsel yapan şeyin veri olduğunu kaydeden Muhammed, veri olmadan yapay zekanın var olamayacağını ve şu anda internet veya bilgisayar alanındaki verileri ABD ve Çin'in elinde tuttuğunu anlattı.
Muhammed, Çin ile ABD veya Doğu ile Batı arasındaki çekişmede ""yarı iletkenler"" savaşı olarak adlandırdığı rekabetin dikkatlerden kaçtığını vurgulayarak şöyle devam etti:
""Bizim ülkelerimizdeki çoğu akademisyen, Çin'in son 2 yılda çiplere harcadığı paraların petrole harcadığı meblağları geçtiğini bilmiyordur. Öyle ki Çin ekonomisi için çipler artık petrolden daha önemlidir. Batı dünyasındaki şirketler yarı iletkenler alanında çok ilerlemişken, Çin de teknolojide kullanılan nadir maddeleri elinde tutuyor. Hatta şaşırabileceğiniz bir şey söyleyeyim, çip üretiminde kullanılan bazı hammaddelerin yüzde 80'inden fazlası Çin'in elindedir. Sonuç itibarıyla Batı dünyası ile Çin arasında yarı iletkenler konusunda bir rekabet söz konusu. Yani Çin'in ABD'li şirketlerden vazgeçmesi veya ABD'li şirketlerin Çin'den vazgeçmesi pek mümkün görünmüyor. Yani ABD ile Çin arasında görülen bir rekabet veya savaş görülüyor olsa da her ikisi de birbirinden vazgeçemezler. Bu durumu 'ÇinAmerika' (ChinAmerica) şeklinde kavramsallaştıran düşünürler var.""
Sosyal medya şirketlerinin veri toplama merkezleri için çok büyük harcamalar yaptığını ve yine bu merkezlerin çok büyük enerji tükettiğine işaret eden Muhammed, bir şirketin tükettiği enerjinin bazen bir şehrin tükettiği enerjinin toplamına denk olduğu bilgisini paylaştı.
Muhammed, böylesi bir enerji tüketimi için sosyal medya platformlarının ya kullanıcılardan ücret almak ya da verileri kullanmak zorunda olduğundan bahsederek, ""Bu verileri kullanmak demek bu verileri satmak demek değil. Şirketin bu verileri kullanma yollarından biri, verilerden belirlediği yaş ve vasıflardaki kitleye istediği reklamları ulaştırmasıdır."" ifadelerini kullandı.
Verinin tanımının kişiye ve zamana göre değişiklik gösterdiğini ve zaman içerisinde geliştiğini ifade eden Muhammed, verinin bir zamanlar, kredi kartı, kimlik bilgileri ve adresi gibi kişisel bilgilerden oluştuğunu şu an ise kişinin internette giriş yaptığı sayfalar, internette izlediği videolar, sürekli olarak dinlediği şarkılar, ilgi duyduğu ve okuduğu konular, ziyaret ettiği yerlerin tamamının ""veri” kapsamına girdiğini söyledi.
Muhammed, ticaret, tıp ve reklamcılık alanlarının yanı sıra yeni teknolojilerin gelişimi için de verinin önemli bir faktör olduğunun altını çizerek, teknoloji şirketlerinin çok büyük verileri topladığını ve bizim için belki de anlamsız olabilecek bu veriler sayesinde bizim henüz aklımızın almayacağı teknolojileri geliştirmeyi hedeflediğini ifade etti.
Yeni nesil ilaçların üretimi için de yapay zekanın kullanıma girişimleri söz konusu olduğunu ve bu denemelerin, insanlara ait toplanan sağlık verilerine dayalı yapıldığını dile getiren Muhammed, milyonlarca insana ait dokuların yanı sıra kan tahlillerinin, vücutlarının ürettiği hormonların ve daha birçok verinin kullanıldığını ve milyonlarca insanın sağlık durumuna dair verilerin yapay zekayla belirli koordinatlar doğrultusunda karşılaştırılması durumunda hem bu insanların gelecekte yakalanabileceği hastalıklar konusunda tahminde bulunulabileceğini hem de bu hastalıklara karşı ilaçlarla ilgili önerileri sunabileceğini anlattı.
Muhammed, veri konusunda hem teknoloji şirketlerinin hem de ülkelerin karşılaşacağı zorlukların başında tüketici-kullanıcının verilerini koruma zorluğunun geldiğinden bahsederek, ""Zamanla teknolojiyle ilgisi olan gençler, ülkelerin yürütme organlarına girdi ve teknoloji alanında olup bitenlerle ilgili tecrübelerini paylaştılar. Böylece hükümetler artık teknolojiyle ilgilenmeye başladı ve teknoloji alanında korumaya yönelik yasaları geliştirdi. Bunu ABD ve Avrupa ülkelerinde görebiliyoruz ancak dünyanın diğer ülkelerinde ise daha alacakları çok yol var."" dedi.
Teknoloji geliştikçe teknoloji ile ilgili yasaların gelişmeye devam edeceğini ve teknoloji şirketleri ile bu yasaları çıkaranlar arasında çok büyük bir farkın söz konusu olduğunu bildiren Muhammed, geçen yıl büyük teknoloji şirketlerinin yönetim kurumlarının Beyaz Saray'da kapalı bir toplantıya çağırıldığını ve ABD yönetiminin, söz konusu kapalı toplantıda teknoloji şirketlerinden sosyal medya kullanıcılarını koruma ve yapay zekayla ilgili yasaları geliştirmek için yardım istediğini belirtti.
Muhammed, sosyal medya ve veri güvenliği konusunda olumlu ve olumsuz görüşlerin olduğunu belirterek, ""Sonuç itibarıyla sosyal medya için iki görüşü ortaya koyabiliriz. Birincisi sosyal medya şirketleri, aleyhimizde komplolar kuruyor. Kanaatimce bunun için üniversitelerde çok iyi araştırılma yapılması gerekir. İkinci görüş ise sosyal medya sayesinde dünya tek bir köy gibi oldu. Bu sayede kuzeydeki halkların yaşadıklarından güneydekiler haberdar oluyor ve güneydekilerin yaşadıklarından kuzeydekiler haberdar oluyor. Bu da çok güzel bir şey."" değerlendirmesini yaptı.
Muhammed, sözlerini şöyle tamamladı:
""Örneğin 'Gazze' konusunda eleştirilebilecek yönleri olmasına rağmen ABD'deki üniversitelerde düzenlenen Gazze'ye destek gösterileri, gençlerin sosyal medya üzerinden ulaştıkları bilgilerle dünyadaki gelişmelerden haberdar olmasıyla oldu. Dolayısıyla sosyal medya olmasaydı oradaki gençler, zulme uğrayanlar için o gösterileri yapamazlardı. Ben de sosyal medyanın mutlak anlamda kötü olduğu ve aleyhimizde komplolar kuran bir alan olduğu düşüncesinde olanlardan değilim. Kanaatimce sosyal medya şirketleri ticaridir ve karlarını düşünüyorlar, bu da çok doğaldır. Sosyal medya şirketleri ticari şirketlerdir ve kar amacı taşıyorlar. Bizler de verilerimizin kullanılmasını istemiyor ve rahatsız edici reklamların önümüze düşmesini istemiyorsak aylık olarak bir bedel ödemeliyiz ancak bunu yapabileceğimizi sanmıyorum. Dünyadaki her bireyin aylık olarak 30-50 dolar ödemeye yapabilecek gücü yok. Bu durumda sosyal medya şirketlerinden de verilerimizi hiçbir şekilde kullanmamasını istememiz bir lükse kaçar. Çok büyük harcamaları olan bu şirketler, hem karlarını korumak hem de kendilerini geliştirerek büyümek istiyorlar.""
"
https://www.aa.com.tr/tr/gundem/antalyada-sahipsiz-kopegin-saldirdigi-kisi-bisikletten-duserek-yaralandi/3288080,Antalya'da sahipsiz köpeğin saldırdığı kişi bisikletten düşerek yaralandı,Antalya'nın Serik ilçesinde sahipsiz köpeğin saldırması sonucu 3 tekerlekli elektrikli bisikletinden düşen kişi yaralandı.,"Yeni Mahalle'de alışveriş yapmak için sabah evden çıkan 69 yaşındaki Halil Aksay, 3 tekerlekli elektrikli bisikletiyle seyir halindeyken sahipsiz bir köpeğin saldırısına uğradı. Köpekten kaçmak isterken bisikleti devrilen Aksay, ayağından yaralandı.
Çevredekilerin haber vermesi üzerine gelen sağlık ekibince hastaneye kaldırılan Aksay'ın ayak bileğinin kırıldığı belirlendi.

Ameliyat edilen Aksay, gazetecilere, olayın meydana geldiği 5016 Sokak'ta çok sayıda başıboş köpek olduğunu söyledi.
Acil tedbir alınması gerektiğini belirten Aksay, ""Yakında pazar yeri var. Pazara giden insanlar da oradan geçiyor. Okul açıldığında okula giden çocuklarımız o sokağı kullanıyor. Daha önce torunumu okula götürürken köpekler saldırmak istedi, torunum az daha aracın altında kalıyordu. Sahipsiz köpekler ciddi bir tehlike arz ediyor. Yetkililerimizden acil tedbir almasını istiyorum."" diye konuştu."
https://www.aa.com.tr/tr/gundem/balikesir-sahindere-kanyonunda-mahsur-kalan-10-kisi-kurtarildi/3288061,Balıkesir Şahindere Kanyonu'nda mahsur kalan 10 kişi kurtarıldı,"Balıkesir'in Edremit ilçesindeki Şahindere Kanyonu'nda mahsur kalan 10 kişi kurtarıldı. Helikopterle bölgeden alınanlar, kontrol amaçlı hastaneye götürüldü.","İstanbul'dan kanyona gezmeye gelen 10 kişilik grup içerisindeki A.T. (39), 112 ihbar hattını arayarak, gezi için çıktıkları alandan dönüş yolunu kaybettiklerini, hayati tehlikelerinin bulunmadığını, kentin ışıklarını gördüklerini ve yerleşim yerine tahmini 2 kilometre mesafenin olduğunu belirterek yardım istedi.
Mahsur kalan 10 kişiye ulaşılması için bölgeye, ekiplerin yanı sıra Aydın İl Jandarma Komutanlığından İHA sevk edildi.
Keşif faaliyetleri yapan İHA'nın, ısı tespit ettiği alana ekipler yönlendirildi.
Arazinin sarp ve karanlık olması dolayısıyla ekipler bölgeye gidemeyince 10 kişinin kurtarılması için helikopter talep edildi.
Ekiplerin çalışması sonucunda helikoptere alınan 10 kişi bölgeden kurtarıldı.
İstanbul'dan Şahindere Kanyonu'na gezmeye gelen 10 kişilik grup adına gazetecilere açıklama yapan Mert Topçuoğlu, sağlık durumlarının iyi olduğunu söyledi.
Şahindere kanyonunu daha önce de geçtiklerini belirten Topçuoğlu, şöyle konuştu:
""Arkadaşlarla beraber 10 kişilik grup halinde cam terasın oradaki yoldan devam ederek 10 kilometre sonra dereye girdik. Kanyon içerisinde kuru, sulu bölümler, ip işleri olduğu için biraz vakit kaybettik. 10 kişilik grubun hareket kabiliyeti de biraz pratik olmadığından derede, böyle bir yerde kaldık akşam 7 gibi. Üşüme, su, yüzme artık kramplar yorgunluk vesaire derken arkadaşlarımızdan 1-2 kişi biraz üşümeye başladı. Hipotermi riski gördük. Kenarda bir kayanın üstünde beklemek zorunda kaldık.""
Topçuoğlu, üşümelerinin ardından ateş yakarak ısındıklarını ifade etti.
Ekipteki kişilerin sağlık durumunda herhangi bir sıkıntı olmadığını dile getiren Topçuoğlu, ""Geceyi geçirmek zorunda kaldığımız için hipotermi riskini düşürdük orada. Mecburen orada bazı şeyler yaptık. Sabaha kadar eski halimize geri döndük. Akşam hava durumu normal, dışarıda şehir merkezinde hissedilen gibi değil."" dedi.
Gece boyunca her tarafı sularla çevrili bir kayalığın üzerinde beklediklerini anlatan Topçuoğlu, rüzgarın ve soğuk suyun etkisiyle zor dakikalar yaşadıklarını aktardı.
İstanbul'daki ekip arkadaşlarının, kendilerinden haber alınamayınca bildirim yaptığını kaydeden Topçuğlu, sözlerini şöyle sürdürdü:
""Bu süreçte bizimle irtibat kuran Jandarma birimi olsun, AFAD birimi olsun ya da yerel kolluk kuvveti olsun yardım etmek için uğraştı. Aşağıdan yukarı gelmeye çalıştılar ama bir türlü çıkış yapamadılar. Gecelemek, geceyi orada geçirmek zorunda kaldık. Sabah sağ olsun Kaymakam Bey bu konuda desteklerini esirgemedi. Teknik ekipman dahil her şeyi bizim oradan çıkarmamız için kullandı. Devletimiz bu konuda çok yardımcı oldu Kaymakam Beyin öncülüğünde. Kendisine teşekkür ederim. Ekibimiz de kendisine minnettardır.""
Kurtarılan ekip üyeleri, Edremit Kaymakamı Ahmet Odabaşı'nı makamında ziyaret ederek, çalışmalara verdiği desteklerden ötürü teşekkür etti.
"
https://www.aa.com.tr/tr/gundem/afyonkarahisarda-yolcu-otobusuyle-kamyonun-carpistigi-kazada-1-kisi-oldu-38-kisi-yaralandi/3288031,"Afyonkarahisar'da yolcu otobüsüyle kamyonun çarpıştığı kazada 1 kişi öldü, 38 kişi yaralandı","Afyonkarahisar'ın Sandıklı ilçesinde yolcu otobüsü ile yem yüklü kamyonun çarpışması sonucu 1 kişi öldü, 38 kişi yaralandı.","Ankara'dan Antalya'ya giden Ş.B. (56) idaresindeki Kamil Koç firmasına ait 06 AEL 893 plakalı yolcu otobüsü, Afyonkarahisar-Antalya kara yolu Kusura köyü yakınlarında H.B.Y'nin (25) kullandığı 03 AGM 671 plakalı yem yüklü kamyona arkadan çarptı.
Kazada yolcu otobüsünün muavini N.K. (35) hayatını kaybetti, araçtaki 38 kişi yaralandı.
İhbar üzerine kaza yerine sağlık, jandarma, polis ve itfaiye ekipleri sevk edildi.
Yaralılar, ambulanslarla Afyonkarahisar'daki çeşitli hastanelere kaldırıldı.
Yapılan incelemenin ardından muavinin cenazesi, morga götürüldü.
Sandıklı Devlet Hastanesi'ndeki tedavisi sonrası taburcu edilen yolcu Serhat Çamkerten, AA muhabirine, çarpışmayla gelen sesle uyandığını söyledi.
Kafasını önündeki koltuğa vurduğunu dile getiren Çamkerten, ""Ankara'dan Antalya'ya gidiyorduk. Kazadan 20-25 dakika önce mola vermiştik. Muhtemelen şoförün insülin direnci vardı, yemeği yedi ve uyudu. Uyudu ki kamyonun arkasına frensiz girdi yani. Direk uykuyla alakalı bence. Otobüs, Ankara'dan ilk çıkış anında da geç kaldı. Hemen hemen 30 dakika. Sonrasında yakıt almak için bir daha durdu. Toplamda da 45-50 dakika bir geç kalma oldu. Bunu kapatmak içinde hızlı gittiğini hissediyorduk. Maalesef hızlı gidiyordu. Uyudu ki kamyonun arkasına frensiz girdi yani."" diye konuştu.
Çamkerten, hayatının kaybeden muavinle yolda sohbet ettiklerini, çok iyi biri olduğunu ve üzüldüğünü ifade etti.
"
https://www.aa.com.tr/tr/gundem/akcakocada-hasema-giyen-kadinin-havuza-alinmamasina-iliskin-2-zanliya-adli-kontrol/3287959,Akçakoca'da haşema giyen kadının havuza alınmamasına ilişkin 2 zanlıya adli kontrol,"Düzce'nin Akçakoca ilçesinde site sakini kadının, haşemayla havuza girmesine izin verilmediği gerekçesiyle şikayette bulunması üzerine gözaltına alınan site yöneticisi ile görevlisi adli kontrol şartıyla serbest bırakıldı.","Düzce Cumhuriyet Başsavcılığı, Ayazlı Mahallesi'ndeki bir sitenin sakinlerinden Meral Algün'ün, ortak havuza haşemayla girmesi engellendiği gerekçesiyle İlçe Emniyet Müdürlüğüne şikayette bulunmasının ardından 2 kişi hakkında gözaltı kararı verdi.
Polis ekipleri, ""halkı kin ve düşmanlığa tahrik veya aşağılama"", ""inanç, düşünce ve kanaat hürriyetinin kullanılmasını engelleme"" suçlamalarıyla site yöneticisi A.K. ile görevli S.D'yi gözaltına alarak İlçe Emniyet Müdürlüğüne getirdi.
Emniyetteki işlemleri tamamlanan şüpheliler, sağlık kontrolünden geçirildikten sonra Akçakoca Adliyesine sevk edildi.
Savcılık sorgusu tamamlanan zanlılar, çıkarıldıkları hakimlikçe adli kontrol şartıyla salıverildi.

Meral Algün, AA muhabirine, siteden geçen hafta yazlık aldıklarını, taşındıklarında havuza haşemayla girmenin yasak olduğu yönündeki kararın yönetim tarafından kendilerine bildirilmediğini söyledi.
Dairelerini ilk ziyaret ettikleri gün havuzu kullanmak istediklerini belirten Algün, ""Ben de havuza girdim. Site görevlisi geldi, haşemayla giremeyeceğimizi söyledi. Bu konuyla ilgili daha önce bilgilendirilmedik. Zaten haberdar olsaydık belki burayı alma konusunda bir kere daha düşünürdük çünkü ben tesettürlüyüm, bu şekilde yetiştim. Burayı da bize uygun olduğunu düşünerek aldık."" diye konuştu.
Algün, evi aldıkları günden itibaren bu ayrımcılığa maruz kalmaya başladıklarını savunarak, şöyle devam etti:
""Eşimi sitenin mesajlaşma grubuna dahil etmişlerdi. Eşim de site yönetimine tesettürlü olduğumu, havuzu bu şekilde kullanacağımı yazdı. Emsal kararları da kendilerine iletti ama bizim bu çabamız hiçbir şekilde kabul görmedi. Aradan birkaç gün geçtikten sonra, cumartesi günü yaz okulu bittiği, eşim de iş yerinde olduğu için çocuklarla geldik, havuza girdik. Tekrar aynı görevli geldi beni uyardı. Ben de daha önce kendilerine açıklama yaptığımızı hatırlattım. O da bana, 'Ben de size söylemiştim, kurala uymazsanız havuzu kapatacağım.' dedi.""
Site görevlisi ayrıldıktan sonra yöneticinin de gelerek havuza girmemesi gerektiğini söylediğini ifade eden Algün, konuşmaları kayıt altına aldığını, yöneticinin çekmesinden rahatsız olup kendisinden uzaklaştığını söyledi.
Algün, böyle bir durumu yaşadığı için çok üzüldüğünü dile getirerek, ""Bu, sadece benim problemim değil ülkede yaşayan bütün tesettürlülerin yaşadığı bir sorun. 2024 yılında böyle bir şey yaşamak benim adıma çok üzücü oldu."" dedi.
Meral Algün'ün eşi Muhammed Algün de konunun hukuki takibini yapacaklarını vurgulayarak, ""Bu davranış hiçbir ahlaka, hiçbir dine uygun değildir, kesinlikle tasvip etmiyorum."" ifadesini kullandı.
"
https://www.aa.com.tr/tr/gundem/batmanda-dugunden-cikan-yayalara-hafif-ticari-arac-carpti-4-kisi-oldu-2-kisi-yaralandi/3287956,"Batman'da düğünden çıkan yayalara hafif ticari araç çarptı, 4 kişi öldü, 2 kişi yaralandı","Batman'da düğünden çıkan yayalara hafif ticari aracın çarpması sonucu aynı aileden 2'si çocuk 4 kişi hayatını kaybetti, 2 kişi yaralandı.","Batman-Beşiri kara yolunda hafif ticari araç, düğün salonundan çıkan ve yolun karşısına geçmeye çalışan yayalara çarptı.
Kazada Süleyman O. (48), İlyas O. (40), Denhir O. (3) ve Sefa O. (12) hayatını kaybetti, 2 kişi yaralandı.
İhbar üzerine kaza yerine 112 Acil Sağlık, polis ve jandarma ekipleri sevk edildi.
Yaralılar, ambulanslarla kentteki hastanelere kaldırıldı.
4 kişinin cenazesi otopsi için Batman Eğitim ve Araştırma Hastanesi'ne götürüldü."
https://www.aa.com.tr/tr/ekonomi/calisma-ve-sosyal-guvenlik-bakani-isikhan-belediyelerin-prim-borcunun-yuzde-80i-belediye-sirketlerine-ait/3287917,Çalışma ve Sosyal Güvenlik Bakanı Işıkhan: Belediyelerin prim borcunun yüzde 80'i belediye şirketlerine ait,"Çalışma ve Sosyal Güvenlik Bakanı Vedat Işıkhan, belediyelerin Sosyal Güvenlik Kurumu'na toplam 96 milyar lira prim borcunun yaklaşık yüzde 80'inin belediye şirketlerine ait olduğunu belirtti.","Çalışma ve Sosyal Güvenlik Bakanı Vedat Işıkhan, belediyelerin Sosyal Güvenlik Kurumu'na (SGK) toplam 96 milyar lira prim borcunun yaklaşık yüzde 80'inin belediye şirketlerine ait olduğunu belirterek, ""Biz belediyelerle ilgili borçları toplayabiliyoruz. Sorun belediye şirketleriyle ilgili."" dedi.
Bakan Işıkhan, AHaber televizyonunun canlı yayınında soruları yanıtladı ve açıklamalarda bulundu.
Belediyelerin SGK'ye toplam prim borcunun yaklaşık 96 milyar lira olduğunu ifade eden Işıkhan, sigorta primlerinin ödenmesi gereken zorunlu primler olduğunu anımsattı.
Işıkhan, kapsamlı ve sürdürülebilir sosyal güvenlik sistemi için SGK'nin prim gelirlerinin önemli bir yere sahip olduğunu vurgulayarak, şu bilgileri verdi:
""Prim gelirimiz 2023 yılında 1 trilyon 463 milyar lira, prim yapılandırma gelirimiz 34 milyar lira, devlet katkısı ise 325 milyar lira olmak üzere SGK olarak toplam gelirimiz 2 trilyon 192 milyar lira olmuştur. Giderlerimiz arasında emekli aylıkları önemli bir yer tutuyor. 1 trilyon 408 milyar lira emekli aylıklarına ödeme yapıyoruz. Sağlık giderleri 553 milyar lira ve diğer giderlerimizle birlikte 2 trilyon 232 milyar lira giderimiz söz konusu. Bütçemiz açık veriyor, bütçe transferi ise 849 milyar lira.""
Belediyelerin SGK'ye sigorta prim borcunun yeni bir konu olmadığına, SGK'nin borçlu belediyelerden alacaklarını tahsil etmek için gerekli bildirimleri önceki dönemlerde de yaptığına dikkati çeken Işıkhan, ""Belediyelerin toplam 96 milyar liralık borcu sürdürülemez hale geldi. Emekli aylıklarını öderken, sağlık harcamaları yaparken sigorta primleri bizim için çok önemli bir yere sahip. Ne kadar çok sigorta primi toplayabilirsek emeklilerimize de o derece iyi hizmet sunumunu gerçekleştirmiş olacağız."" diye konuştu.
Işıkhan, belediyelerle birlikte belediye şirketlerinin de SGK'ye sigorta prim borcunun bulunduğuna işaret ederek, belediye şirketlerinin borcunun da belediyelerin borcu olarak görüldüğünü belirtti.
""Burada asıl mesele belediye şirketlerinin prim borçlarının ödenmemesi."" değerlendirmesinde bulunan Işıkhan, şu ifadeleri kullandı:
""96 milyar liralık borcun yaklaşık yüzde 80'i belediye şirketlerine ait. Biz belediyelerle ilgili borçları toplayabiliyoruz. Sorun belediye şirketleriyle ilgili. Belediye şirketlerinin ödenmeyen prim borçları bizim gündemimizde. Parti ayrımı gözetmeden borçlu tüm belediyelerden biriken borçlarını kısa sürede ödemelerini istedik.""
Bakan Işıkhan, İstanbul Büyükşehir Belediyesi'nin (İBB) SGK'ye prim borcunun 5 yılda 46 kat artarak 3,3 milyar liraya ulaştığını belirterek, İBB'nin bir şirketinin 800 milyon liralık prim borcunu yapılandırmak için başvurduğunu söyledi.
""Tek bir şirketin borcu yapılandırıldı diye İBB'nin borcu kapandı sonucuna varmak hatalı olur."" diyen Işıkhan, diğer şirketleri için de adım atılmasını beklediklerini ifade etti.
Işıkhan, CHP'nin belediyelerin borçlarıyla ilgili bilgileri çarpıttığı değerlendirmesinde bulunarak, ""Bursa Büyükşehir Belediyesinin 3,5 milyar lira olduğu söylenen borç, 31 Mart itibarıyla belediye şirketleri dahil toplam 382 milyon lira. Bursa Büyükşehir Belediyesi en az borçlu belediyelerden biri."" dedi.
Bakan Işıkhan, İzmir Büyükşehir Belediyesinin SGK'ye prim borcunun 5 yılda 885 kat artarak 5,4 milyar liraya, Ankara Büyükşehir Belediyesinin borcunun 5 yılda 25 kat artarak 5,7 milyar liraya, Adana Büyükşehir Belediyesinin borcunun 5 yılda 9 kat artarak 3 milyar liraya yükseldiğini bildirdi.
30 büyükşehir belediyesinin prim borçlarının yüzde 76'sının ve 1 milyar liranın üzerinde borcu olan 6 ilçe belediyesinden 5'inin CHP'li belediyeler olduğunu aktaran Işıkhan, ""CHP belediyeciliği çöp, çamur, çukur belediyeciliğiydi, şimdi buna bir de borç belediyeciliği eklendi."" diye konuştu.
Işıkhan, SGK'ye en fazla borçlu 5 belediyeyi açıkladıklarını, en fazla borçlu altıncı belediyenin Hatay Büyükşehir Belediyesi olduğunu ve borcun önceki dönemdeki CHP yönetiminden kaldığını söyledi.
Borçlu belediyelere bir kez daha borçlarını ödeme çağrısını yineleyen Işıkhan, uyarı ve bildirimlere rağmen prim borçlarını ödemeyen tüm belediyeler için icra yöntemine başvurmak durumda kalacaklarını kaydetti."
https://www.aa.com.tr/tr/politika/sahipsiz-hayvanlara-yonelik-kanun-teklifi-tbmm-genel-kurulunda-/3287858,Sahipsiz hayvanlara yönelik kanun teklifi TBMM Genel Kurulunda,"TBMM Genel Kurulunda, sahipsiz hayvanlara yönelik düzenlemeler içeren Hayvanları Koruma Kanununda Değişiklik Yapılmasına Dair Kanun Teklifi'nin ilk 5 maddesi kabul edildi.","Teklifle, Hayvanları Koruma Kanunu'nda değişikliğe gidilecek. Buna göre, Kanun'un amaçlarına ""insan, hayvan ve çevre sağlığı gözetilmek kaydıyla"" ifadesi eklenecek.
Sahipsiz hayvanlara ilişkin yürütülecek çalışmalarda, tereddüde mahal verilmemesi, kedi ve köpeklerin sahipli hayvan statüsüne alınabilmesi için Veteriner Hizmetleri, Bitki Sağlığı, Gıda ve Yem Kanunu kapsamında Tarım ve Orman Bakanlığı veri tabanına kaydedilmesi zorunluluğu bulunduğundan ""sahipli hayvan"" ve ""sahipsiz hayvan"" kavramları açık şekilde tanımlanacak.
Uygulamada tereddüde mahal verilmemesi amacıyla ve Kanun'daki ""yakala-kısırlaştır-sal"" metodunun kaldırılması nedeniyle hayvan bakımevi tanımında uyum değişikliği yapılacak. Hayvan bakımevinin tanımı, ""Bakanlıktan izin alınmak suretiyle kurulan ve hayvanların sahiplendirilinceye kadar barındırıldığı ve rehabilite edildiği bir tesis"" şeklinde değiştirilecek.
Sahipsiz ve güçten düşmüş hayvanların hayvan bakımevlerine toplanması ve buralarda rehabilite edilerek sahiplendirilinceye kadar bakılacak olması sebebiyle bakımevleri dışında bir hayvana bakmanın onun yasal sorumluluğunu alarak sahiplenilmesi suretiyle mümkün olabileceği ilkesi kabul edilecek. Kanun'un ilkeleri arasında yer alan ""Evcil hayvanlar, türüne özgü hayat şartları içinde yaşama özgürlüğüne sahiptir. Sahipsiz hayvanların da sahipli hayvanlar gibi yaşamları desteklenmelidir."" ifadesi yürürlükten kaldırılacak.
Yerel yönetimler, gönüllü kuruluşlarla iş birliği içerisinde, sahipsiz hayvanların sahiplendirilinceye kadar bakılmaları için hayvan bakımevleri kurarak onların bakımlarını ve tedavilerini sağlayacak, eğitim çalışmaları yapacak.
Hayvan bakımevlerine alınan hayvanlardan rehabilite edilen köpekler sahiplendirilinceye kadar bu yerlerde barındırılacak. Doğru ve güncel veri sağlanabilmesi amacıyla hayvan bakımevlerine alınan hayvanlar Tarım ve Orman Bakanlığı veri sistemine kaydedilecek.
Bakımevine alınan köpeklerden insan ve hayvanların hayatı ve sağlığı için tehlike teşkil eden ve olumsuz davranışları kontrol edilemeyen, bulaşıcı veya tedavi edilemeyen hastalığı bulunan ya da sahiplenilmesi yasak olanlarına, Veteriner Hizmetleri, Bitki Sağlığı, Gıda ve Yem Kanunu'nun 9. maddesindeki ""Hayvanlara ötenazi yapmak yasaktır. Ancak, hayvanlara acı ve ıstırap çektiren veya iyileşme durumu bulunmayan hastalık durumlarında, akut bulaşıcı bir hayvan hastalığının önlenmesi ya da eradikasyonu amacıyla veya insan sağlığı için risk oluşturan durumlarda, davranışları insan ve hayvanların hayatı ve sağlığı için tehlike teşkil eden ve olumsuz davranışları kontrol edilemeyen durumlarda veteriner hekim tarafından ötenazi yapılmasına karar verilebilir. Ötenazi işlemi veteriner hekim tarafından veya veteriner hekim gözetiminde yapılır."" hükümleri uygulanacak.
Yerel yönetimler sahipsiz köpeklere ilişkin yürüttüğü iş ve işlemlerde Ev Hayvanlarının Korunmasına Dair Avrupa Sözleşmesi kapsamında gerekli idari tedbirleri almaya yetkili olacak.
""Yerel yönetimler adına toplanan sahipsiz hayvanların bakımevi dışında bir yere terk edilmesi veya bakımevinde barındırılan köpeği bakımevi dışında bir yere bırakmak"" fiilleri yasak kapsamına alınacak. Böylece sahipsiz hayvanların toplanması, hayvan bakımevlerine götürülmesi ve bu hayvanların sahiplendirilinceye kadar hayvan bakımevi bünyesinde bakılmasına ilişkin hükümlerin uygulanmasının ve yerel yönetimlerin görev ve sorumluluklarını eksiksiz olarak yerine getirmelerinin sağlanması amaçlanacak.
TBMM Başkanvekili Bekir Bozdağ, teklifin 5'inci maddesinin kabul edilmesinin ardından birleşime ara verdi. Aranın ardından Komisyonun yerini almaması üzerine Bozdağ, birleşimi saat 14.00'te toplanmak üzere kapattı.
CHP Grup Başkanvekili Gökhan Günaydın, kanun teklifinin, Meclisin ziyaretçiye kapatıldığı bir pazar günü görüşüldüğünü belirterek, ""Meclisi kapatmak yerine keşke bu localarda kanun teklifini destekleyen, desteklemeyen tüm yurttaşlarımız olsaydı da onların gözetimi ve denetimi altında bu yasayı konuşabilseydik."" dedi.
Başıboş hayvan popülasyonunun artması, barınakların yetersiz olması ve kısırlaştırmaların yapılmaması gerekçesiyle kanun teklifinin hazırlandığını dile getiren Günaydın, daha düne kadar Türkiye'nin neredeyse tüm belediyelerinin AK Parti'de olmasına rağmen bu eksikliklerin tamamlanmadığını söyledi. Günaydın, ""Son 15 yılda 1 milyon 200 bin hayvan kısırlaştırılmışsınız, CHP'li belediyeler ise 2019'dan 2024'e kadar 1 milyon 300 bin hayvan kısırlaştırmış. Demek ki biz, sizin 15 yılda yaptığınızdan daha fazlasını 5 yılda yapmışız."" diye konuştu.
Günaydın, 2002 yılında 120 barınak olduğunu, son 20 yılda sadece 200 barınak daha yapıldığının altını çizerek, 2028 yılına kadar yaklaşık 4 milyon hayvanı içine alacak barınak inşa edilmesinin mümkün olmadığını savundu. Bu kanun teklifiyle özellikle CHP'li belediyelerin zor duruma düşeceğini savunan Günaydın, ""Hayvan barınağının tanesi 60 milyon lira. 1600 barınak için 96 milyar lira bütçeye ihtiyaç var. Bir barınağın aylık maliyeti 20 milyon lira. Sizin bu barınakları çalıştırabilmeniz için ayda 35 milyar, yılda 960 milyar lira kaynağa ihtiyacınız var. Bu kaynağı nereden bulmayı planlıyorsunuz?"" diye sordu.
Günaydın, sözlerini şöyle sürdürdü:
""Teklifi derhal geri çekin, Türkiye Belediyeler Birliği dahil olmak üzere herkesle müzakereyi yapın, paydaşlarla yeniden görüşün, sorumluluğu sadece belediyelere değil bakanlıklara da dağıtın. 2019 Komisyonunda olduğu gibi fonu kur, belediyelere fon ver, 2 milyon dişi köpeği, yılda 700 binini kısırlaştıracak şekilde kampanyaya gir, aşılamayı etkinleştir, yılda 30 bin civarında olan sahiplendirmeyi 100 bine çıkar, saldırganlık eğitimi gösteren köpekleri öldürme, rehabilite et. Bir tek yurttaşımıza sahipsiz köpek saldırmasın, bunun önlemini al, bunun üzerinden propaganda yapma. STK'lerle birlikte çalış, hayvan öldürmekten vazgeç.""
AK Parti Grup Başkanvekili Bahadır Yenişehirlioğlu, hayvanların rahat yaşamalarını, iyi ve uygun muamele edilmesini, hayvanların acı ve eziyet çekmelerine karşı en iyi şekilde korunmalarını sağlamak amacıyla 2004 yılında Hayvanları Koruma Kanunu'nun kabul edildiğini, 2021 yılında da aynı kanunda yapılan değişikliklerle hayvanların mal statüsünden çıkarılarak canlı statüsüne alınmasının sağlandığını anlattı.
Mevcut kanunun, başıboş köpeklerin rahat yaşamasını ve can güvenliğini tam anlamıyla sağlayamadığı gibi insanların ve diğer canlıların yaşadıkları sorunları çözmekte yetersiz kaldığının altını çizen Yenişehirlioğlu, şöyle konuştu:
""Başıboş, sahipsiz köpekler, son yıllarda popülasyonu kontrol altına alınamaması nedeniyle giderek büyüyen bir sorun haline gelmiştir. Sayıları her geçen gün artan ve sokaklarda sürüler halinde yaşamaya başlayan başıboş köpekler, en temel insan hakkı olan yaşam hakkını dahi tehdit eder bir boyuta ulaşmıştır. Halihazırda yaşanan sahipsiz hayvan sorununun farklı boyutları da bulunmaktadır. Bir bölgede sahipsiz hayvan sorununun artması sonucunda orada yaşayan insanların, vücut bütünlüğü, can güvenliği ve yaşam standartları tehlikeye girmektedir. Emniyet Genel Müdürlüğü verileri doğrultusunda 2019-2023 yıllarında hayvana çarpma şeklinde 3 bin 534 trafik kazası, buna bağlı olarak 55 ölüm, 5 bin 147 yaralanma meydana gelmiştir. Sahipsiz hayvanların kamusal alanlarda beslenmesi vatandaşlar arasında sözlü ve fiziksel tartışmalara sebep olmakta, bu da toplumsal gerginliği arttırmaktadır. Başıboş köpek saldırısı sonucu yaralanan ve hayatını kaybedenlerin medyaya yansıyan haber ve görüntüleri infiale neden olmakta ve bu da kamu kurumlarına güvenin azalmasına neden olmaktadır.""
Yenişehirlioğlu, ""Kontrol edilemeyen sahipsiz köpek popülasyonu nedeniyle artan saldırılar, kuduz vakaları, zoonoz hastalıklarıyla maddi ve manevi kayıplara sebep olunmaktadır. Bu durum Anayasa ile koruma altına alınan sağlık, güvenlik, yaşam hakkı, maddi varlık ve vücut bütünlüğünün korunması gibi insan haklarının ihlalleriyle sonuçlanmaktadır. Sahipsiz hayvanlar, koyun, keçi, inek, tavuk gibi ekonomik değeri olan hayvanlara saldırarak maddi kayıplara sebebiyet vermektedir. Ülkemiz DSÖ'nün yayımladığı kuduz riski temasının yüksek olduğu ülkeler kategorisinde yer almaktadır."" şeklinde konuştu.
Konuşması sırasında muhalefet milletvekillerinin sık sık sataşmada bulunduğu Yenişehirlioğlu, Genel Kurula hitabının bir bölümünde sesini yükseltti. Sahipsiz hayvanların koyun, keçi, inek, buzağı, tavuk gibi ekonomik değeri olan çiftlik hayvanları için tehdit oluşturduğunu belirtirken ""sahipsiz hayvanlar"" ifadesini yüksek sesle söyleyen Yenişehirlioğlu'na muhalefet milletvekilleri tepki gösterdi.
Tartışmalar üzerine Meclis Başkanvekili Bekir Bozdağ, birleşime ara verdi.
Aranın ardından yeniden söz alan Yenişehirlioğlu, Mecliste en uzlaşmacı, herkesle diyalog kuran ve muhabbeti önemseyen biri olduğunu belirterek, ""Kürsüde okuduğum metnin dışında doğaçlama bir şey söylemedim. Konuşmamı yaparken sesler yüksekti. Eleştiriler yükselince doğal olarak oradaki konuşmacı sesini yükseltiyor, el kol hareketleri yapabiliyor. Bir Allah'ın kulunu kastettiysem öbür dünyada gün yüzü görmeyim. Öyle bir kastım yok. Hepiniz benim için değerlisiniz, anlamlı ve önemlisiniz. Kalbinizi istemsiz, bilinçsiz olarak kırdıysam hepinizden helallik istiyor, özür diliyorum."" şeklinde konuştu.
TBMM Tarım, Orman ve Köyişleri Komisyonu Başkanı ve AK Parti Kahramanmaraş Milletvekili Vahit Kirişci, 2004 yılından itibaren kısırlaştırılan hayvan sayısının 2 milyon 504 bin 595, aşılanan hayvan sayısının 2 milyon 846 bin 387, sahiplendirilen hayvan sayısının da 533 bin 4 olduğunu söyledi.
Kirişci, TBMM Genel Kurulunda, sahipsiz hayvanlara yönelik düzenlemeler içeren Hayvanları Koruma Kanununda Değişiklik Yapılmasına Dair Kanun Teklifi'nin tümü üzerindeki görüşmelerin ardından milletvekillerinin soru ve eleştirilerini yanıtladı.
Bugüne kadar ne kadar hayvanın kısırlaştırıldığı sorusu üzerine Kirişci, Hayvanları Koruma Kanunu'nun çıktığı yılın 2004 olduğunu anımsatarak, ""Kısırlaştırılan hayvan sayısı bu süre zarfında 2 milyon 504 bin 595, aşılanan hayvan sayısı 2 milyon 846 bin 387, sahiplendirilen hayvan sayısı ise 533 bin 4 adettir."" bilgisini paylaştı.
Sahipsiz hayvanlar sorununun çözümü için kedi ve köpek üretiminin, satışının ve ithalatının neden yasaklanmadığına ilişkin soru üzerine Kirişci, kedi ve köpek de dahil olmak üzere ev hayvanlarının, üretim ve satış yerlerinin çalışma izinlerinin Tarım ve Orman Bakanlığı tarafından verildiğini belirtti. Kirişci, şöyle devam etti:
""Kedi ve köpeklerin izinsiz üretimi veya satışında 2024 yılında 73 bin lira idari para cezası uygulanmaktadır. Ülkemizde ticari amaçla kedi, köpek ithalatı yapılmamakta olup sadece sahipleri ya da sahiplerin adına sorumluluğunu alanların beraberinde girişleri söz konusu olmaktadır. İthalatı yapılan ev hayvanları süs kuş ve akvaryum balıklarıdır. Bunun haricinde hayvanat bahçelerinde sergilenmek üzere az sayıda hayvana izin verilmektedir. Yıllar itibarıyla sınır kapılarımızdan alınan süs kuşu ve akvaryum balıklarının sayıları 2020 yılında 460 bin 625, 2021'de 351 bin 391, 2022'de 39 bin 544, 2023'te 539 bin 874 adet olmuştur.""
Denetimlerin Tarım ve Orman Bakanlığınca büyükşehirlerde 15 günde bir, diğer belediyelerde de ayda bir yapıldığını bildiren Kirişci, ""Tespit edilen kabahatler için cezai uygulamalar eksiksiz olarak ilgililere bildirilmektedir."" dedi.
Kirişci, 2004'te çıkarılan kanunun uygulanmadığına yönelik eleştiriler üzerine de ""Bu kanun teklifinin tam da bu eksikliği gidermeye yönelik pek çok yönü bulunmaktadır. Zira, sorumluluklarını yerine getirmeyenlere, bu sorumluluklarını yerine getirmedikleri için herhangi bir işlem bulunmamaktadır. Burada belediyeleri, belediye başkanlarını, belediye meclis üyelerini kastederken hayvanı sahiplenip daha sonra kendi haline bırakanlara da aynı şekilde cezai işlemler uygulanmaktadır."" karşılığını verdi.
Belediyelere getirilen sorumluluklar ve bu yasa için ayrılacak bütçe konusunda denetim yapılıp yapılmadığına ilişkin soru üzerine Kirişci, şunları kaydetti:
""Böyle bir bütçe zaten yok. İlk defa bu kanun teklifiyle beraber, hayvanların sokaklardan alınması, gerekli işlemlerin yapılması ve hayvan barınaklarının imarı ve inşasıyla beraber hayvanlara bakma ve sahiplenilinceye kadar barınaklarda tutulmasıyla ilgili giderler için artık yeni uygulamada, büyükşehirlerde binde 3 net gelirin, 25 binin üzerindeki belediyeler için de binde 5 oranında bütçeden gerekli ayrım yapılmalıdır. Bu gerçekten önemli bir düzeltmedir, önemli bir iyileştirmedir. Hayvanlar mal statüsünden çıkarılıp can statüsüne alınmıştır. Bu da gerçekten biz hayvanseverleri ziyadesiyle mutlu eden, memnun eden bir uygulama olmuştur.""
Barınak sayılarına ilişkin de bilgi veren Kirişci, şunları söyledi:
""Barınak sayısı 322 adet olup halen kapasitesi 105 bindir. Burada '4 milyon hayvanı da bu barınaklarda tutacaksak ne kadar barınağına ihtiyacımız var?' sorusu geliyor. Takvim olarak 31 Aralık 2028'in bildirilmesinin esas amacı aslında budur. Dolayısıyla bu kanun yürürlüğe girdiğinden itibaren 4 yıl süreyle belediyelerin kendi bütçelerinden bahsedilen oranlar nispetinde bu parayı ayıracaklar ve buradan hareketle de bu barınakları yapacaklar.""
AK Parti Grup Başkanvekili Bahadır Yenişehirlioğlu, İsrail Dışişleri Bakanı Yisrael Katz'ın sosyal medya hesabından Cumhurbaşkanı Recep Tayyip Erdoğan'a yönelik sözlerine tepki gösterdi.
""Biraz önce Gazze Kasabı (İsrail Başbakanı Binyamin) Netanyahu'nun tetikçisi Katz, Cumhurbaşkanımız Sayın Recep Tayyip Erdoğan'ı hedef alan alçak bir paylaşımda bulundu."" ifadesini kullanan Yenişehirlioğlu, şöyle devam etti:
""Cumhurbaşkanımız Sayın Recep Tayyip Erdoğan'ı aklı sıra Saddam Hüseyin'le kıyaslayan bu çapsızın etrafa saldırma motivasyonu, mağlubiyete yaklaşmış olmanın getirdiği şuursuzluğun tezahürüdür. Cumhurbaşkanımız Recep Tayyip Erdoğan daima mazlumların yanında durmuş, adaleti ve insan haklarını savunmuş bir dünya lideridir. Hukuk tanımaz, saygıdan habersiz ve ahlaktan nasipsiz İsrail Dışişleri Bakanı, geçmişten benzerlikler arıyorsa Netanyahu ile Hitler arasındaki gözü dönmüşlüğü, zalimliği ve vahşiliği incelemelidir. Ulaştığı sonuç kendisini doğru sonuçlara ulaştıracaktır. İsrail'in eline kan bulaşmış sözde Dışişleri Bakanını ihtar ediyoruz. Verdiği uyduruk mesajla Cumhurbaşkanı'mızı tehdit etmek, varlık mücadelesini kan ve gözyaşı üzerine inşa edenlerin haddi değildir. Böyle aciz tehditlere pabuç bırakmayacağız.""
Teklifin birinci bölümünün tümü üzerindeki görüşmelerin ardından maddelerin görüşmelerine geçildi.
"
https://www.aa.com.tr/tr/politika/cumhurbaskani-ve-ak-parti-genel-baskani-erdogan-partisinin-rize-il-teskilati-toplantisina-katildi/3287659,"Cumhurbaşkanı ve AK Parti Genel Başkanı Erdoğan, partisinin Rize İl Teşkilatı toplantısına katıldı","Cumhurbaşkanı ve AK Parti Genel Başkanı Recep Tayyip Erdoğan, partisinin Rize İl Teşkilatı toplantısına katıldı.","Bazı programlara katılmak üzere memleketi Rize'de bulunan Erdoğan, parti teşkilatıyla bir araya geldi.

Bir otelde düzenlenen toplantı, basına kapalı gerçekleştirildi.


Toplantıda, Gençlik ve Spor Bakanı Osman Aşkın Bak, İçişleri Bakanı Ali Yerlikaya, Milli Eğitim Bakanı Yusuf Tekin, Sağlık Bakanı Kemal Memişoğlu, Tarım ve Orman Bakanı İbrahim Yumaklı, AK Parti Genel Başkan Yardımcıları Erkan Kandemir, Fatma Betül Sayan Kaya, Hayati Yazıcı ve Ömer İleri ile Cumhurbaşkanlığı Yüksek İstişare Kurulu üyesi ve eski TBMM Başkanı İsmail Kahraman da hazır bulundu."
https://www.aa.com.tr/tr/dunyadan-spor/sen-nehrindeki-triatlon-antrenmanlari-kirlilik-sebebiyle-iptal-edildi/3287626,Sen Nehri'ndeki triatlon antrenmanları kirlilik sebebiyle iptal edildi,"Paris 2024 Olimpiyat Oyunları'nda triatlon sporcularının Sen Nehri'nde bugün yapmayı planladıkları antrenman, kirlilik sebebiyle iptal edildi.","Dünya triatlon temsilcilerinin açıklamasında, su kalitesinin testlerini yapan kuruluşun raporuna göre nehirde yüzmenin sağlık açısından risk teşkil ettiği belirtildi.
Açıklamada, Sen Nehri'nin su kalitesinin testlerde istenilen seviyede çıkmaması üzerine alınan ortak karar doğrultusunda triatlon idmanlarının iptal edildiği bildirildi.
Organizasyonun açılış seremonisi öncesinde başlayan ve dün akşam saatlerine kadar süren yağmur sebebiyle nehrin kirlendiği bilgisi verildi."
https://www.aa.com.tr/tr/dunya/israilin-deyr-belahte-bir-sahra-hastanesini-bombalamasi-sonucu-31-kisi-oldu/3287597,İsrail'in Deyr Belah'te bir sahra hastanesini bombalaması sonucu 31 kişi öldü,"İsrail savaş uçaklarının, Gazze Şeridi'nin orta kesimlerindeki Deyr Belah kentinde bulunan yerinden edilmiş kişilerin sığındığı Hadice Okulundaki sahra hastanesini bombalaması sonucu 31 Filistinli öldü, onlarca kişi yaralandı.","Gazze'deki hükümetin medya ofisinden yapılan açıklamada, İsrail savaş uçaklarının Deyr Belah kentindeki Hadice Okulunda bulunan sahra hastanesine saldırı düzenlediği belirtildi.

Açıklamada, saldırıda aralarında çocukların da bulunduğu 31 Filistinlinin öldüğü, onlarca kişinin yaralandığı kaydedildi.

Medya ofisinden daha önce yapılan açıklamada, İsrail savaş uçaklarının söz konusu okuldaki sahra hastanesine 3 füze fırlattığı aktarıldı.

İsrail tarafından işlenen bu ""katliamların"" sağlık sistemini, hastaneleri yıkarak, hizmet dışı bıraktığına işaret edilen açıklamada, ""yerinden edilmişlere ve sivillere yönelik bu katliamların devam etmesinden İsrail ve ABD yönetiminin sorumlu olduğu"" vurgulandı.

Açıklamada, ""Sağlık ve tıbbi malzeme eksikliği, sınır kapılarının yaralı ve hastaların geçişine kapatılması, yakıt getirilmemesi ve insani durum nedeniyle sağlık ekipleri ve kalan ameliyathaneler üzerinde büyük baskı var."" denildi.

Öte yandan İsrail ordusundan yapılan açıklamada, Hadice Okulu yerleşkesinin içinde ""gizli bir Hamas komuta ve kontrol kompleksine saldırı düzenlediğini"" iddia etti.

İsrail ordusunun hedef aldığı okulun, daha önce Filistinlileri sığınmaya çağırdığı Deyr Belah kentinin batısında “insani bölge"" olarak sınıflandırdığı bölgede bulunuyor.

Gazze Sivil Savunma Birimi tarafından Telegram'dan yapılan açıklamada, İsrail'in, Gazze Şeridi'nin güneyindeki Han Yunus kentinde meskun bir evi bombalaması sonucu çoğu çocuk 10 Filistinlinin hayatını kaybettiği, birçok kişinin de yaralandığı belirtildi.
Filistinli aktivistler de sosyal medyada söz konusu eve düzenlenen saldırı sonrası cesetleri parçalanmış çocuklara ait fotoğraflara yer verdi.
İsrail'in ayrıca Han Yunus'un es-Sikke bölgesinde bir grup Filistinliyi hedef aldığı ifade edilen açıklamada, saldırıda 3 kişinin hayatını kaybettiği ve bazılarının da yaralandığı aktarıldı.
Açıklamada, saldırılarda ölen ve yaralanan Filistinlilerin kentteki Nasır Hastanesine nakledildiği kaydedildi.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 172'si çocuk, 10 bin 798'si kadın olmak üzere 39 bin 324 Filistinli öldü, 90 bin 830 kişi yaralandı.
Enkaz altında halen binlerce ölü olduğu bildirilirken, halkın sığındığı hastane ve eğitim kurumları hedef alınarak sivil altyapı da tahrip ediliyor.
"
https://www.aa.com.tr/tr/gundem/karsta-otomobil-ile-hafif-ticari-aracin-carpistigi-kazada-13-kisi-yaralandi/3287529,Kars'ta otomobil ile hafif ticari aracın çarpıştığı kazada 13 kişi yaralandı,Kars'ın Selim ilçesinde otomobil ile hafif ticari aracın çarpıştığı kazada 13 kişi yaralandı.,"M.T. idaresindeki 36 ABC 127 plakalı otomobil ile sürücüsü öğrenilemeyen 36 SD 727 plakalı hafif ticari araç, Selim ilçe girişindeki kavşakta çarpıştı.
Kazada sürücü M.T. ile H.S, E.G, R.P, A.B, E.Ç, C.P, Ö.P, Y.P, O.P, O.T, R.T. ve E.Ç. yaralandı.
İhbar üzerine kaza yerine sağlık ve polis ekipleri sevk edildi.
Yaralılar sağlık ekiplerince, Selim Devlet Hastanesi, Kars Harakani Devlet Hastanesi ile Kafkas Üniversitesi Sağlık Araştırma ve Uygulama Merkezi'ne kaldırıldı."
https://www.aa.com.tr/tr/dunya/iran-cumhurbaskani-pezeskiyan-hamaneyden-mazbatasini-alarak-resmen-goreve-basladi-/3287524,"İran Cumhurbaşkanı Pezeşkiyan, Hamaney'den mazbatasını alarak resmen göreve başladı","İran'da 5 Temmuz'da yapılan cumhurbaşkanlığı seçimlerinin ikinci turunu kazanan Mesud Pezeşkiyan, mazbatasını ülke lideri Ayetullah Ali Hamaney'den alarak göreve başladı.","İran'ın başkenti Tahran'da İmam Humeyni Hüseyniyesi'nde düzenlenen mazbata törenine İran lideri Hamaney ile Pezeşkiyan'ın yanı sıra geçici Cumhurbaşkanı Muhammed Muhbir, Meclis Başkanı Muhammed Bakır Kalibaf, Yargı Erki Başkanı Gulamhüseyin Muhsini Ejei ve diğer üst düzey yetkililer katıldı.
İçişleri Bakanı Ahmed Vahidi'nin 14'üncü dönem cumhurbaşkanlığı seçimlerine ilişkin raporu sunmasının ardından Hamaney, Pezeşkiyan'ın cumhurbaşkanlığını onaylayarak mazbatasını teslim etti.
Törende konuşan Hamaney, seçim sürecindeki tartışmaların sona ermesi gerektiğini belirterek, ""Seçimde kaybedenimiz yoktur. Millet galip geldi. Halk, değerli bir cumhurbaşkanı seçti. Hepimiz büyük işler başarması için ona ve hükümetine yardım etmeliyiz."" dedi.
Ülkesinin dış politika tercihlerine ilişkin de değerlendirmelerde bulunan Hamaney, önceki hükümet dönemindeki komşularla ilişkileri önceleyen politikanın devam etmesi gerektiğini vurgulayarak, ""Dış politika alanındaki önceliklerimiz komşularımız, Asya ve Afrika gibi ülkeleri gibi diplomasimizin kapsamını genişleten ülkelerdir. Avrupa ülkelerine bir düşmanlığımız yok ancak onlar bize karşı son yıllarda kötü tutum sergilediler."" diye konuştu.
Hamaney, ülkenin küresel sorunlara yaklaşımının ""aktif ve etkili"" olması gerektiğini belirtti.

Savaş ve soykırım suçlarıyla itham edilen İsrail Başbakanı Benyamin Netanyahu'nun ABD Kongresi'nde alkışlarla karşılanmasına da değinen Hamaney, ""Siyonist rejim bir devlet değil, bir suç çetesi, bir katil terör çetesidir. Savaş suçlusunun (Netanyahu) Amerikan Kongresi'nde dinlenmesi büyük rezaletti."" ifadelerini kullandı.

Cumhurbaşkanı Mesud Pezeşkiyan ise ""Ben tüm kalbimle bu insanlara hizmet edeceğime söz veriyorum ve şehitlerimizin, bu vatan için canlarını ortaya koyanların yoluna devam edeceğime söz veriyorum."" dedi.
İran lideri Hamaney'in ortaya koyduğu vizyona göre hareket edeceğini belirten Pezeşkiyan, ""Liderin genel politikalarının çerçevelerini işler hale getirmeliyiz. Birlik olup bu politikaları uygularsak ülke en iyi noktaya ulaşır."" değerlendirmesinde bulundu.
İran'da 5 Temmuz'da yapılan cumhurbaşkanlığı seçimlerinin ikinci turunda reformist Tebriz Milletvekili ve eski Sağlık Bakanı Mesud Pezeşkiyan, oyların yüzde 53,7'sini alarak ülkenin 9'uncu Cumhurbaşkanı olmuştu.
Pezeşkiyan için birçok ülkeden devlet başkanları ve bakanların da aralarında olduğu temsilcilerin katılımıyla 30 Temmuz'da Meclis'te yemin töreni düzenlenecek. Bunun ardından Pezeşkiyan, oluşturduğu kabinesini güven oyu için Meclis'e sunacak."
https://www.aa.com.tr/tr/dunya/israilin-296-gundur-saldirilarini-surdurdugu-gazzede-can-kaybi-39-bin-324-/3287518,İsrail'in 296 gündür saldırılarını sürdürdüğü Gazze'de can kaybı 39 bin 324,"İsrail ordusunun Gazze Şeridi'ne 7 Ekim 2023'ten bu yana düzenlediği saldırılardaki can kaybı, son 24 saatte 66 kişi artarak 39 bin 324 oldu.","Gazze'deki Filistin Sağlık Bakanlığından yapılan yazılı açıklamada, İsrail'in Gazze Şeridi'ne 296 gündür sürdürdüğü saldırılara ilişkin bilgi verildi.
İsrail ordusunun son 24 saatte düzenlediği saldırılarda 66 Filistinlinin daha öldürüldüğü, 241 kişinin yaralandığı belirtildi.

İsrail'in 7 Ekim 2023'ten bu yana Gazze Şeridi'ne düzenlediği saldırılarda ölenlerin sayısının 39 bin 324'e, yaralı sayısının da 90 bin 830'a çıktığı bildirildi.

Açıklamada ayrıca hâlâ enkaz altında ve yol kenarlarında cesetlerin bulunduğu ancak İsrail'in engellemeleri nedeniyle sağlık ekipleri ile sivil savunma görevlilerinin cenazelere ulaşamadığı yinelendi.
"
https://www.aa.com.tr/tr/gundem/bagcilarda-minibus-ile-cipin-carpistigi-kazada-1-i-agir-6-kisi-yaralandi/3287507,"Bağcılar'da minibüs ile cipin çarpıştığı kazada 1’i ağır, 6 kişi yaralandı","Bağcılar’da minibüs ile cipin çarpışması sonucu 1’i ağır, 6 kişi yaralandı. Kazanın ardından görgü tanıkları ile olay yerine gelen minibüsçüler arasında yaşanan tartışma kavgaya dönüştü.","Göztepe Mahallesi Matbaacılar Caddesi'nde seyreden Mustafa T'nin kullandığı 34 KOT 743 plakalı cip ile Hüseyin Karaaslan Caddesi’nde ilerleyen Recep A'nın yönetimindeki 34 M 1812 plakalı minibüs henüz bilinmeyen nedenle çarpıştı.
Kazanın etkisiyle savrulan cipte 1’i ağır, 6 kişi yaralandı.

İhbar üzerine olay yerine sağlık, itfaiye ve polis ekipleri sevk edildi.
Cipteki 6 yaralı çevredekilerin yardımıyla bulundukları yerden çıkarıldı. Sağlık ekiplerinin ilk müdahalesinin ardından yaralılar çevre hastanelere kaldırıldı.
Gözaltına alınan minibüsü şoförü Recep A. ifadesi alınmak üzere emniyete götürüldü.

Bir görgü tanığı, yolcusu bulunmayan minibüsün kontrolsüz şekilde yola girdiğini iddia ederek, cipte yaralanan 6 kişiden birinin yaşlı bir kadın olduğunu ifade etti.
Görgü tanıkları ile olay yerine gelen minibüsçüler arasında kazanın nedenine ilişkin tartışma yaşandı.

Kısa süre sonra kavgaya dönüşen olay polis ekiplerinin araya girmesiyle sona erdi.
Yoğunluk yaşanan caddede araçların çekilmesiyle trafik akışı normale döndü."
https://www.aa.com.tr/tr/saglik/dis-tedavisi-sonrasi-hepatit-bulasti-8-haftalik-tedaviyle-sagligina-kavustu/3287469,"Diş tedavisi sonrası hepatit bulaştı, 8 haftalık tedaviyle sağlığına kavuştu","Dişini çektirdikten bir süre sonra mide ağrısı ve halsizlik şikayetiyle başvurduğu hastanede Hepatit C hastası olduğunu öğrenen Yıldız Şahin, 8 haftalık hap tedavisiyle sağlığına kavuştu.","İstanbul'da yaşayan evli ve 3 çocuk annesi 44 yaşındaki Yıldız Şahin, 20'lik dişini çektirdikten kısa süre sonra mide ağrısı çekmeye ve halsizlik yaşamaya başladı. Doktor doktor gezen kadın, yapılan tahlillerin ardından Hepatit C virüsü kaptığını öğrendi.
Marmara Üniversitesi (MÜ) Pendik Eğitim ve Araştırma Hastanesi'nde uygulanan tedavi sonrası sağlığına kavuşan Şahin, yaşadıklarını AA muhabirine anlattı.
Şahin, rahatsızlandığı dönemde halsizlikten yemek yiyemeyecek duruma geldiğini ifade ederek, şöyle konuştu:
''Diş çekiminden iki ay sonra mide ağrısı başladı. Baş dönmeleri vardı, ayakta duramıyor, tat alamıyordum. Mide ağrısı sonrası tahlil verdim, hiçbir şey çıkmadı. MÜ Pendik Eğitim ve Araştırma Hastanesi acilinde yaptırdığım tahlilde Hepatit C çıktı. Ardından tedavime başlandı. Günde 3 hap içmeye başladım. 8'inci haftadan sonra Hepatit C tamamen bitti. Şu an rutin kontrollerimi yaptırıyorum.""
İlaç tedavisinden önce 10 gün hastanede kaldığını ve tüm vücudunun sapsarı olduğunu söyleyen Şahin, ""Böyle bir şey yaşayacağım hiç aklıma gelmezdi. Diğer hastanelerde tanı koyamadılar. 'Stres veya gribal enfeksiyon olabilir.' dediler. Burada hızlı bir şekilde tedavim yapıldı."" ifadelerini kullandı.
Sağlığına yeniden kavuştuğu için çok mutlu olduğunu kaydeden Şahin, diş operasyonu geçirenlerin çok dikkatli olmaları uyarısında bulundu.
Şahin'in tedavisini üstlenen MÜ Pendik Eğitim ve Araştırma Hastanesi'nden Gastroenteroloji Bilim Dalı Öğretim Üyesi Doç. Dr. Coşkun Özer Demirtaş da 28 Temmuz Dünya Hepatit Günü dolayısıyla vatandaşlara diş operasyonlarında, manikür ve pedikür gibi işlemlerde hepatit virüsü kapmamaları için dikkatli olmaları çağrısında bulundu.
Hepatitin, karaciğeri tutabilen ve 5 grupta sınıflandırılan virüs enfeksiyonları olduğunu anlatan Demirtaş, ""Bunlar Hepatit A, B, C, D ve E olarak tanımlandırılır. Bunlardan Hepatit A ve E enfeksiyonları genelde kontamine sularla, yani ağızdan alınan, kirli sıvı, hepatit virüsüyle enfekte olmuş sıvılardan bulaşabilir. Hepatit B ve C enfeksiyonları bizim özellikle farkındalığını artırmaya çalıştığımız enfeksiyonlardır. Damar yoluyla, vücut sıvılarıyla, kan yoluyla herhangi bir girişim yapıldığında bulaşabilir. Bu girişim diş operasyonu olabilir, dövme işlemleri olabilir, manikür ve pedikürden dahi bulaşabilir."" diye konuştu.
Demirtaş, Hepatit B ve C enfeksiyonlarının diğerlerine göre daha zorlu olduğunu vurgulayarak, ilk belirtilerde karaciğere yönelik bulguların ortaya çıkmadığını söyledi.
Hastaların bu durumu; halsizlik, yorgunluk, ağrı, basit gribal semptomlar gibi de yaşayabildiğini anlatan Demirtaş, kimi hastalarda ise sarılık şikayetinin ortaya çıkabildiğini ifade etti.
Demirtaş, sarılık şikayeti yaşayanların hastaneye daha çok başvurduklarını ancak basit şikayeti olan hastaların doktora danışmadıklarını aktararak, ""Hepatit A enfeksiyonu kalıcı bir hasar bırakmazken, Hepatit B ve C enfeksiyonu geçirildiği zaman bunun akut ilk dönemi geçtikten sonra da kronik döneme geçerek karaciğerde kalıcı hasar yaratabildiğini biliyoruz. Sinsi bir şekilde ilerleyebilen ve karaciğer problemi yaratabilen, bizi tehdit eden sağlık problemi Hepatit B ve C enfeksiyonudur. Hastalarda siroz, daha da ilerlediği zaman karaciğer kanseri olarak ortaya çıkabiliyor."" ifadelerini kullandı.

Türkiye'de yaklaşık 3 milyon kadar Hepatit B taşıyıcısı, yaklaşık 400 bin kadar da Hepatit C hastası olduğunu belirten Demirtaş, Hepatit B ve Hepatit C taşıyıcılarının yarısından çoğunun virüsle enfekte olduklarını bilmediklerini anlattı.
Demirtaş, Hepatit B'nin önlenebilir bir hastalık olduğunu belirterek, tedavi süreciyle ilgili şunları söyledi:
""Aşılama yöntemiyle tamamen Hepatit B'den kurtulabiliyorsunuz. 1998'den sonra dünyaya gelen tüm yenidoğanlara Hepatit B aşısı uygulanıyor ve bu sayede Hepatit B enfeksiyonuna karşı koruyuculuk sağlanabiliyor. 1998 öncesi doğanların en yakın sağlık kuruluşunda test yaptırmaları ve Hepatit B için koruyuculukları yoksa aşı olmaları, Hepatit B ile enfekte iseler de tedavisine ulaşmalarını öneriyoruz. Hepatit C için bir aşılama programı yok ama çok iyi tedaviler mevcut. Özellikle son 7-8 yılda yüzde 100'e yakın başarı sağlayan hap tedavileriyle hastalar, 8 ila 12 haftalık tedavi sonucunda tamamen Hepatit C enfeksiyonunu vücuttan atabiliyorlar.''

Demirtaş, herkesin Hepatit B ve C testlerini yaptırmasını, enfekte olanların ya da koruyuculukları olmayanların bir an önce tedavi programlarına girmesini önerdiklerini kaydetti.
Hastası Yıldız Şahin'in de hap tedavisiyle sağlığına kavuştuğunu vurgulayan Demirtaş, şöyle devam etti:
""8 haftalık hap tedavisinin sonunda Hepatit C enfeksiyonu tamamen vücuttan yok edildi. Bundan sonraki süreçte de siroz, karaciğer kanseri gibi riskleri çok ciddi oranda azaltmış oluyoruz. Çok problemli olmayan, genel olarak masum ilaçlar. Şu anda devlet tarafından da tamamen karşılanan ve ödenen tedaviler bunlar. Hepatit C enfeksiyonunu 8 ila 12 hafta içerisinde çözebiliyoruz, yüzde 100'e yakın bir başarıyla, neredeyse hepsini yeni ilaç tedavileriyle tamamen ortadan kaldırabiliyoruz. 10-20 sene önce böyle değildi. Tedavilerde başarı oranlarımız yüzde 20-40'lardaydı. Ancak yeni tedavilerle artık hastaların hepsini tedavi edebiliyoruz. Hepatit B enfeksiyonu için de yine virüsü tamamen baskılayabiliyoruz ve ileriki aşamalara geçme riskini azaltabiliyoruz."""
https://www.aa.com.tr/tr/gundem/kizlarini-sahipsiz-kopeklerin-saldirisinda-kaybeden-aileden-tunahana-destek-ziyareti/3287457,Kızlarını sahipsiz köpeklerin saldırısında kaybeden aileden Tunahan'a destek ziyareti,"Antalya'da iki yıl önce sahipsiz köpeklerden kaçarken kamyonun altında kalarak hayatını kaybeden 10 yaşındaki Mahra Melin Pınar'ın anne ve babası, Tunahan Yılmaz'a milli futbolcu Arda Güler imzalı krampon hediye etti.","Güvenli Sokaklar ve Yaşam Hakkını Savunma Derneği Başkanlığı da yapan Murat Pınar, eşi Derya Pınar ve derneğin Fransa'da yaşayan gönüllüsü Erdal Ünlü, Tunahan Yılmaz'ı Keçiören'deki evinde ziyaret etti.
Ziyarette, milli futbolcu Arda Güler tarafından imzalanan kramponun yanı sıra çeşitli hediyeler de Tunahan Yılmaz adına baba Halil Yılmaz'a verildi.
Tunahan Yılmaz'ın babası Halil Yılmaz, Tunahan Yılmaz'ın sağlık durumu hakkında bilgi vererek, oğlunun genel durumunun iyi olduğunu söyledi.
Baba Halil Yılmaz, ""Yalnız günü gününü tutmuyor. Mesela sabah kalktığı zaman ilkten huysuzlaşıyor. Onun bu durumuna biz de üzülüyoruz. Bazen de durumu iyi, o günü de öyle atlatıyor. Doktorumuz Hakan Bey de açıklama yaptı zaten. İki yıllık ameliyat programı belli, daha sonra aşama aşama devam edecek."" dedi.
Halil Yılmaz, desteklerinden ötürü Cumhurbaşkanı Recep Tayyip Erdoğan'a teşekkür ederek, şunları söyledi:
""Bizim tek amacımız var, başka Tunahanların canı yanmasın. Sağ olsun Mahra'nın babası Murat Bey ve annesi Derya Hanım da bugün ziyarete geldiler. Biz böyle bir aile olduk. Türkiye'de bize dualarını ve desteklerini eksik etmeyen insanlardan Allah razı olsun.""

TBMM Tarım, Orman ve Köyişleri Komisyonunda kabul edilen ve sahipsiz hayvanlara yönelik düzenlemeler içeren ""Hayvanları Koruma Kanunu'nda Değişiklik Yapılmasına Dair Kanun Teklifi"" hakkında da konuşan Halil Yılmaz, komisyon görüşmelerine katıldıklarını hatırlattı.
Halil Yılmaz, kendilerinin mağdur aileler olarak oraya gittiğini, ancak bazı milletvekillerinin kendilerine sanki mağduriyet yaşatan taraf gibi hissettirdiklerini kaydederek, ""Bize çok hakaret ettiler. 'Çocuklarınızı alet etmeyin' diyen milletvekilini ömrüm boyunca asla unutmayacağım. 'Burası dağ başı mı' diyen milletvekillerimizi unutmayacağım. Bunları şiddetle kınıyorum."" dedi.
Kısırlaştırmayla başıboş sokak köpeği sorununun çözülemeyeceğine inandığını belirten Yılmaz, şöyle devam etti:
""Ben, saldırgan ve hastalıklı olanların uyutulmasından yanayım. Bizim tek amacımız sokaklarımız, parklarımız güvenli olsun, gerisi önemli değil. Gerisi devlet büyüklerimize kalmış.""
Yılmaz, Cumhurbaşkanı Erdoğan'a, yasa teklifinin hazırlanmasında emeği geçenlere ve konu hakkında kendilerinin sesi olanlara da teşekkür etti.

Güvenli Sokaklar ve Yaşam Hakkını Savunma Derneği Başkanı Murat Pınar ise ziyaret için Tunahan'ın sağlık açısından toparlanmasını beklediklerini ifade etti.
Başkanı olduğu derneği, kızı öldükten sonra kurduğunu hatırlatan Pınar, ""Ben, Mahra'yı mezara koyarken 'Başka Mahralar ölmeyecek' diye kızıma bir söz vererek Güvenli Sokaklar ve Yaşam Hakkını Savunma Derneğini kurdum. O günden bu güne 25'i çocuk 77 vatandaşımızı kaybettik."" dedi.
Tunahan Yılmaz'ın da bu konuda en çok mağdur olanlar arasında yer aldığına işaret eden Pınar, ""Diğer evlatlarımız gibi Tunahan da bizim için çok değerli. Onu bugün ziyaret etmemizin en büyük sebebi de bu zaten."" diye konuştu.

Sahipsiz hayvanlara yönelik düzenlemeler içeren kanun teklifinin komisyondan geçtiği gün de TBMM'de olduklarını hatırlatan Pınar, bazı milletvekillerinin o gün kendisine, eşine ve Tunahan Yılmaz'ın babası Halil Yılmaz'a ""saldırdıklarını"" ifade etti. Pınar, sözlerini şöyle sürdürdü:
""Saldırıda bulunan milletvekillerinin, bizi temsil ettiklerini o anda unutması hiç kabul edilebilir değil. Biz asılız, onlar bizim vekilimiz. Hangi partiden olurlarsa olsun bizi temsilen oradalar. Milletin meclisinde bizim adımıza çalışıyorlar. Bunu unutarak hareket ettiler. 'Önce çocuk, önce insan', 'İnsanı yaşat ki devlet yaşasın' diyen mağdur bir anneyi boyunlarını öne eğip dinlemelerini beklerdim.""

Pınar, başıboş sokak köpeklerine ilişkin dernek olarak bugüne kadar 200'e yakın milletvekili, bakan, bakan yardımcısı ile görüştüğünü hepsinin hepsi 'önce insan' dediğini belirterek, şunları kaydetti:
""Belediye seçimlerinden önce de bütün adaylar bunu seçim vaadi yapsa da bugün geldiğimiz noktada bu yasaya karşı çıktıklarını görüyorum. Bizzat benle görüşmelerinde bu konuya sonuna kadar destek verip sokaktaki köpeklerin toplatılacağını söyleyen bir genel başkanın, bugün farklı bir görüş sergilememesi gerekirdi. Onların da tekrar 'önce insan, sonra hayvan refahı' deyip yasa Meclis'e geldiğinde desteklerini bekliyoruz.""
Yasa teklifine desteklerinden ötürü Cumhurbaşkanı Erdoğan'a da teşekkür eden Pınar, şunları söyledi:
""Kendisinin bu konuda yaptığı üç açıklamayı hatırlıyorum. Bu açıklamalarının takipçisi olup talimat vermişti. Talimatlarının da takipçisi olup Meclis'e gelmesinde verdiği destek için teşekkür ediyorum. Aynı zamanda 'önce insan' diyen ve yasa teklifini hazırlayan tüm komisyon üyelerine, milletvekillerine teşekkür ediyorum.""

Derneğin Fransa'da yaşayan ve Arda Güler imzalı kramponu Tunahan Yılmaz'a ulaştıran gönüllüsü Erdal Ünlü ise Tunahan Yılmaz'ın daha önce milli futbolcu Arda Güler'den imzalı forma istediğini, kendilerinin, formaya ulaşamasalar da imzalı krampona ulaştıklarını dile getirdi.
Ünlü, geçen hafta yasa teklifiyle komisyondaki tartışmalarda mağdur aileleri gördükten sonra bizzat gelip hediyesini vermek istediğini anlattı.
Paris'te yaşadığını belirten Ünlü, ""Gerek Fransa gerek Almanya, İngiltere, Bulgaristan'dan çıkın İsveç'e kadar bir tane başıboş köpek yok."" dedi."
https://www.aa.com.tr/tr/dunyadan-spor/milli-cimnastikciler-paris-2024te-madalyaya-goz-kirpti/3287450,"Milli cimnastikçiler Paris 2024'te madalyaya ""göz"" kırptı","Paris 2024 Olimpiyat Oyunları'nda finale yükselen Türk cimnastiğinin tek olimpiyat madalyalı sporcusu Ferhat Arıcan ile dünya ve Avrupa şampiyonu Adem Asil, gözlerini yine madalyaya çevirdi.","Fransa'nın başkenti Paris'teki Bercy Arena'da yapılan artistik cimnastik erkekler takım ve bireysel alet elemelerinde yarışan Adem Asil ile Ferhat Arıcan, organizasyonda finale yükselmeyi başardı.
Elemeleri Adem Asil, halka aletinde 14.866 puanla 5'inci, Ferhat Arıcan da paralel barda 15.033 puanla 7'nci tamamlayarak finale adını yazdırdı.
Milli cimnastikçi Ferhat Arıcan, AA muhabirine yaptığı açıklamada, Tokyo 2020'den sonra yeniden finallere kalmayı başardığı için mutlu olduğunu söyledi.

Yarışmanın çok keyifli geçtiğini ifade eden Ferhat, ""Ailelerimiz, halkımız bizi hem buradan hem de televizyondan destekledi. Çok teşekkür ediyorum. Bu destekler çok önemli. Bireysel olarak yeniden bir tarih yazdım. İnşallah finallerde, elemelerde yaptığımdan daha iyi bir seri yapacağıma inanıyorum. İkinci olimpiyat madalyamı kazanmayı çok istiyorum."" diye konuştu.
Artistik Cimnastik Erkek Milli Takımının üyesi olduğu için gurur duyduğunu vurgulaya Ferhat, ""Takım olarak da çok gururluyuz ama çok da üzüldük. Takım olarak finale kalmayı 0,2 puanla kaçırdık. Finallere kalamasak da biz çok iyi takımız."" dedi.
Milli Cimnastikçi Adem Asil de halka aletinde yaptığı serinin finale kalması için yeterli olduğunu dile getirdi.

Sadece finale kalabilmek için serisine odaklandığını vurgulayan Adem, ""Finalde daha detaylı ve daha dikkat ederek serimi sunmaya çalışacağım. Cimnastikte finalde en az hata yapan madalyayı kazanır. İnşallah finalde ben de Ferhat Arıcan'da en az hatayı yapar ve madalyayı kazanırız."" değerlendirmesini yaptı.
Adem, atlama masasındaki ikinci atlayışında hata yaptığına dikkati çekerek, şunları kaydetti:
""Atlama masasında ilk atlayışımda müthiş performans sergiledim. Hayatımın en iyi atlayışını yaptım. Ama ikinci atlayışım olmadı. Ben elimden gelen her şeyi yaptım. Antrenmanda her şeyi doğru şekilde denedim. Bütün zorlu durumları, stresleri aştım. Olimpiyata 1,5 ay kala yaptığım antrenmanlarda hiç düşmedim. Ama geldim ve olimpiyattaki ikinci atlayışımda düştüm. Olimpiyatlar her zaman farklı, bunu defalarca dile getirdim. Sağlık olsun, cimnastik böyle bir spor. Takım olarak da finale kalamadık. Ben onlarla gurur duyuyorum. Sonuna kadar mücadele ettik.""
"
https://www.aa.com.tr/tr/dunya/uaea-1957-den-beri-kuresel-duzeyde-nukleer-guvenligi-saglamak-icin-calisiyor/3287442,"UAEA, 1957’den beri küresel düzeyde nükleer güvenliği sağlamak için çalışıyor","Uluslararası Atom Enerjisi Ajansı (UAEA), 67 yıldır üye ülkelerle yaptığı kapsamlı anlaşmalarla nükleer enerjinin barışçıl amaçlar doğrultusunda kullanılması için çalışıyor.","Alman kimyagerlerin 1938’de nükleer füzyonu keşfetmesiyle başlayan nükleer silah üretimine ilişkin süreç, 1942’de ABD’nin Manhattan Adası'nda kurulan Los Alamos Laboratuvarı’nda ünlü nükleer fizikçi Robert Oppenheimer’in öncülüğünde yürütülen çalışmalar sonucunda İkinci Dünya Savaşı’nın bitmesine yakın tamamlandı.
Nükleer silahın babası olarak da adlandırılan Yahudi asıllı Oppenheimer’in icat ettiği bu yıkıcı silah, 6 Ağustos 1945’te Japonya’nın önce Hiroşima, daha sonra da Nagazaki kentlerinde kullanıldı.
Çok kısa sürede çoğunluğunu sivillerin oluşturduğu 130 binden fazla insanın ölümüne yol açan bu yıkıcı silahın, kısa sürede farklı ülkelerin de eline geçmesi ve bu alanda yapılan çalışmaların kaygılara yol açması, uluslararası, tarafsız bir kuruma ihtiyaç olduğu görüşünü öne çıkardı.
Dönemin ABD Başkanı Dwight D. Eisenhower'ın 8 Aralık 1953'te Birleşmiş Milletler (BM) Genel Kurulunda yaptığı ""Barış İçin Atom"" başlıklı konuşmasıyla Ajans'ın kurulmasına ilişkin ilk adım atılmış oldu.
Eisenhower'ın girişimi sonrasında UAEA tüzüğü 23 Ekim 1956'da 81 ülke tarafından oy birliğiyle onaylandı ve 29 Temmuz 1957'de yürürlüğe girerek BM bünyesinde özerk bir kuruluş statüsünde faaliyetlerine başladı.
Ajans'ın tüzüğünde yer alan ikinci maddede, kurumun iki temel misyonuna işaret edilerek, ""Ajans, nükleer enerjinin tüm dünyada barışa, sağlığa ve refaha katkısını hızlandırmayı ve genişletmeyi amaçlayacaktır."" ifadesine yer verilirken, kurumun kontrol ettiği ya da destek verdiği herhangi bir nükleer faaliyetin askeri amaçlara hizmet etmemesi için çaba sarf edileceği de vurgulandı.
Ajans üyelerinin katılımıyla gerçekleştirilen ilk Genel Kurulda, UAEA’nın merkezinin, İkinci Dünya Savaşı sonrasında henüz özgürlüğünü kazanmış ve tarafsızlık ilkesini benimsemiş Avusturya'nın başkenti Viyana'da kurulması kararlaştırıldı.
Viyana'da bir otelde hizmet vermeye başlayan Ajans merkezi, 1979'da BM Viyana Ofisi'nin inşasının tamamlanmasıyla buraya taşındı.
Ajans'ın Viyana'daki merkezinin dışında Toronto, Tokyo, New York ve Cenevre'de bulunan ofislerinin yanı sıra Avusturya'nın Seibersdorf kenti ve Monako'daki laboratuvarlarında nükleer çalışmalar yürütülüyor.
Dünya genelinde Eylül 2023 itibariyle 178 ülkenin üye olduğu Ajans'ın her iki yılda bir değişen 35 üyeden oluşan yönetim kurulu, üç ayda bir toplanarak kurumun çalışmalarını ve küresel nükleer güvenliğe ilişkin konuları ele alıyor. Türkiye de Eylül 2022'den beri yönetim kurulunda yer alıyor.
Bütün üyelerin katılımıyla yılda bir kere genel kurul toplantısı düzenleniyor ve burada üye ülkeler nükleer alanda yaptıkları çalışmalar ve Ajans'la yürüttükleri işbirliğini içeren konuşmalar yapıyor.
Ajans'ın kuruluşundan bu yana 6 başkan görev alırken, 2019’da göreve gelen Arjantin kökenli diplomat Rafael Mariano Grossi, 2027’ye kadar bu görevi sürdürecek.
Sağlıktan tarıma kadar birçok alanda dünya tarihinin son 80 yılına damgasını vuran nükleer teknolojik gelişmeler, insan hayatına gözle görülür katkılar sağlarken, bu alanda yaşanan veya yaşanabilecek olası kazaların da uzun süreli ciddi hasarlara yol açtığının görülmesi, daha fazla güvenlik ve emniyetin sağlanması düşüncesini doğurdu.
Özellikle 1986'da meydana gelen Çernobil nükleer kazası, güvenlik konusunda uluslararası işbirliğinin artmasına, nükleer güvenlik ve acil müdahaleyi geliştirmek için çeşitli sözleşmelerin kabul edilmesinin önünü açtı.
UAEA, nükleer güvenlik ve emniyet için üye ülkelerle ""Kapsamlı Güvenlik Denetimi ve Ek Protokol"" adı verilen iki bağlayıcı anlaşma imzalıyor. Bu anlaşmalar Ajans'a üye ülkelerin nükleer faaliyetlerini denetleme olanağı sunuyor. Böylelikle kurum, nükleer malzemenin barışçıl amaçlar için kullanılıp kullanılmadığını tespit edebiliyor.
Nükleer Silahların Yayılmasını Önleme Anlaşması (NPT) ve nükleer silahların yayılmasına karşı diğer anlaşmalar, Ajans'ı nükleer teftiş kurulu olarak görevlendiriyor. Bu doğrultuda Ajans, 140'tan fazla ülke ile yaptığı anlaşmalar kapsamında nükleer malzeme ve faaliyetleri güvence altına alıyor.
Bu sayede Ajans, bir yandan nükleer malzemenin güvenliğini sağlarken, diğer yandan nükleer tesisleri bulunan ülkelerin olası bir nükleer silah üretimine yönelmesini engellemeye çalışıyor.
Nükleer silaha sahip ve NPT anlaşmasını imzalamayan ABD, Rusya, Çin, Fransa ve İngiltere ise askeri alan dışında kalan nükleer tesislerinin Ajans tarafından denetlenmesine gönüllü olarak izin veriyor.
Nükleer güç sahibi ülkeler olarak adlandırılan bu 5 ülkeye ek olarak Hindistan ve Pakistan da NPT’ye taraf ülkeler arasında yer almıyor. Bu ülkelerle özel bir anlaşma yapan Ajans, söz konusu 7 ülkenin askeri amaçla faaliyet gösteren nükleer tesislerini denetleyemese de diğer tesislerinde doğrulama faaliyetlerini yapabiliyor.
Ancak bu ülkelerin dışında kalan ve Gazze’ye yönelik saldırılan başladığı 7 Ekim 2023 sonrası ciddi tartışmalara neden olan İsrail ise ne NPT’ye taraf ne de herhangi bir nükleer tesisinin Ajans tarafından denetlenmesine izin veriyor.
Söz konusu anlaşma kapsamında Ajans müfettişleri, ülkelerdeki nükleer tesisleri düzenli olarak denetliyor ve Viyana'daki merkeze gelişmeleri rapor ediyor. Buna ek olarak nükleer tesisler, kamera sistemleri, uydu görüntüleri ve atık suların incelenmesi gibi uygulamalarla düzenli olarak denetim altında tutuluyor.
Ayrıca UAEA 67 yıldır, üye ülkeleri enerji, endüstri, tıp, tarım, araştırma, üretim ve maden arama gibi birçok barışçıl uygulamada kullanılan radyoaktif malzemenin güvenli ve emniyetli bir şekilde taşınmasını sağlama konusunda destekliyor.
Ajans, Avusturya ve Monako'daki laboratuvarlarında sağlık, tarım, çevre kirliliği ve enerji alanında geliştirdikleri teknolojileri üye ülkelerle paylaşarak, nükleer enerjinin barışçıl amaçlar için daha da yaygınlaşmasını hedefliyor.
Kanser hastalığıyla mücadele, röntgen cihazlarının geliştirilmesi, izotopik teknikle su kaynaklarının korunması, nükleer teknoloji kullanılarak su sıkıntısı yaşanan bölgelerde damlama sisteminin uygulanması, denizlerdeki kirliliğin ölçülmesi ve nedenlerinin saptanması gibi birçok alanda çalışmalar yürüten Ajans, özellikle geri kalmış ve gelişmekte olan ülkeleri bu alanlarda destekliyor.
Nükleer enerjiyi, iklim değişikliğinin etkisini hafifletmeye yardımcı olabilecek uygun fiyatlı, güvenilir ve temiz bir enerji kaynağı olarak değerlendiren Ajans, dünya çapında mevcut ve yeni nükleer programları destekleyerek, nükleer enerjinin verimli, güvenli ve emniyetli kullanımını teşvik ediyor.
Ajans, uluslararası kamuoyunda nükleer teknoloji alanında yaptığı çalışmalardan ziyade İran, Kuzey Kore ve Ukrayna'daki nükleer güvenliğe ilişkin yaptığı açıklamalarla tanınıyor.
İran ve dünya güçleri olarak adlandırılan ABD, Rusya, Çin, İngiltere, Fransa ve Almanya'nın taraf olduğu, Avrupa Birliği'nin (AB) de yer aldığı Kapsamlı Ortak Eylem Planı (KOEP) olarak isimlendirilen ve 2016’da uygulanmaya başlanan anlaşmadan, ABD'nin 2018'de tek taraflı olarak çekilmesi, bu durum karşısında Avrupalı ülkelerin gerekli adımları atmadığını gerekçe gösteren Tahran yönetiminin 2019’da nükleer anlaşma kapsamındaki taahhütlerini yerine getirmemeye başlaması, Ajans’ın bu ülkedeki çalışmalarını zorlaştıran ilk adım oldu.
İranlı bilim insanı Muhsin Fahrizade’nin Kasım 2020’de öldürülmesinin ardından ülke meclisinde çıkartılan bir yasa kapsamında önce yüzde 20 saflıkta zenginleştirilmiş uranyum üretildi. Bu oran, kısa süre sonra yüzde 60 seviyesine yükseltildi.
Ajans'a bildirilmeyen 3 tesiste tespit edilen nükleer malzemeye ilişkin Tahran yönetiminin yaptığı açıklamayı UAEA’nın teknik açıdan yetersiz bulması iplerin gerilmesine neden olan bir başka konu oldu.
2000’li yıllara dayanan ve 2015’te imzalanan nükleer anlaşma sırasında sorun teşkil etmeyen bu konunun tekrar gündeme getirilmesine tepki gösteren Tahran yönetimi, Ajans'ın taraflı davrandığını ileri sürerek, 2022’de kurumun denetim amacıyla nükleer tesislerde bulundurduğu kamera ve benzeri unsurları karartma kararı aldı.
Bunun üzerine UAEA Başkanı Rafael Mariano Grossi, Eylül 2022’de Yönetim Kurulu ile paylaştığı raporunda ilk defa İran’ın nükleer programının tamamen barışçıl olduğuna dair güvence verebilecek durumda olmadıklarını bildirdi.
Bu arada, 7 Ekim 2023'ün sonrasında İsrailli bir bakanın Gazze’ye yönelik nükleer silah kullanma tehdidinde bulunması üzerine bazı üst düzey İranlı yetkililerin ülkenin nükleer silah yapabilme kapasitesinin ve nükleere ilişkin doktrininin gözden geçirilebileceği yönündeki açıklamaları, hem Ajans hem de Batılı ülkelerde kaygıların artmasına neden oldu.
Ajans'ın 27 Mayıs’ta yönetim kuruluna sunduğu son İran raporunda, bu ülkenin zenginleştirilmiş uranyum stokunu 6 tonun üzerine çıkarttığını bildirmesi ve nükleer silaha ilişkin yapılan üst düzey açıklamalar, taraflar arasında tansiyonun artarak süreceği yorumlarına yol açtı.
1974'te Ajans'a üye olan ve 1994'te üyelikten çekilen Kuzey Kore'nin nükleer faaliyetleri, Ajans'ı kaygılandıran önemli konuların başında yer alıyor. UAEA Başkanı Grossi, her yönetim kurulu toplantısı sonrasında bu ülkeye işbirliği çağrısında bulunsa da bugüne kadar başarılı olduğu söylenemez.
Ukrayna’da Şubat 2022’de savaşın başlamasından kısa bir süre sonra, 4 Mart 2022’de Rus güçlerinin Avrupa’nın en büyük nükleer santrali Zaporijya’yı kontrol altına alması, buradaki nükleer güvenliğe yönelik kaygıların artmasına neden oldu.
Zaporijya Nükleer Santrali çevresinde artan çatışmalar nedeniyle tesis ve çevresinde silahlardan arındırılmış güvenli bölge oluşturmayı hedefleyen Başkan Grossi'nin çabaları sonuç vermedi.
Güvenli bölge hususunda tarafları ikna edemeyen Grossi, tesisin güvenliği için Moskova ve Kiev'in uyması gereken 5 maddeden oluşan bir bildiriyi kamuoyuyla paylaştı.
Tamamen Rusya’nın kontrolüne geçen nükleer tesisin çalışmasını sağlayan elektrik hattının çatışmalar nedeniyle düzenli olarak zarar görmesi, santralin soğutulması için kullanılan suyun yeterliliğine ilişkin kaygıların yanı sıra, son olarak Kiev yönetimi tarafından buraya düzenlenen İHA (insansız hava aracı) saldırıları, olası bir nükleer kazanın yaşanmaması için çalışan Ajans'ın ciddi oranda tedirgin olmasına yol açıyor.
Söz konusu 3 ülkedeki nükleer gelişmelerden de anlaşılacağı üzere Ajans'ın bir yaptırım gücü bulunmuyor. Ancak UAEA'nın paylaştığı rapor ve açıklamalar, hedefteki ülke ya da ülkelere yönelik kamuoyu baskısının artmasını sağlıyor."
https://www.aa.com.tr/tr/ekonomi/vergi-duzenlemesi-geliri-artiracak-kayit-disiyla-mucadeleyi-hizlandiracak/3287437,"Vergi düzenlemesi geliri artıracak, kayıt dışıyla mücadeleyi hızlandıracak","TBMM Genel Kurulunda kabul edilen Vergi Kanunları ile Bazı Kanunlarda Değişiklik Yapılmasına Dair Kanun'la istisnalar kalkıyor, cezalar artıyor.","Vergi ve sosyal güvenlik alanına ilişkin düzenlemeler içeren kanun teklifi, TBMM Genel Kurulunda kabul edilerek yasalaştı.
Kanun, kayıt dışı ekonomiyle mücadeleyi artırmayı hedefliyor. Bu çerçevede vergi dairesinin bilgisi dışında mükellefiyet tesis ettirmeksizin kayıt dışı faaliyette bulunmak suretiyle vergi ziyaına sebebiyet verilmesi durumunda kesilecek vergi ziyaı cezası yüzde 50 artırımlı uygulanacak.

Vergi Usul Kanunu'na bağlı usulsüzlük cezalarına ait cetvelde değişiklik yapılmasıyla da kayıt dışılıkla mücadelenin güçlendirilmesi öngörülüyor.
Yasada bazı özel usulsüzlük cezalarının artırılması ve tekrarında artırılmış ceza uygulanması kapsamında düzenlemeler yer alıyor.
Başkalarına ait banka hesaplarının, ödeme kaydedici cihazların ve POS cihazlarının kullanılması durumunda uygulanacak cezalar kanunla belirleniyor.
Gelir İdaresi Başkanlığının (GİB) normal mesai saati haricinde ve daire dışında fiilen çalışan personeline, bu şekilde çalıştıkları her bir saat için 160 gösterge rakamının memur aylık katsayısı ile çarpımı sonucu bulunacak tutarda fazla çalışma ücreti ödenecek. Aylık 50 saati geçemeyecek şekilde ödeme yapılacak personel sayısı GİB taşra teşkilatı kadro ve pozisyonlarında bulunan toplam memur ve sözleşmeli personel sayısının yüzde 20'sini geçemeyecek. GİB taşra teşkilatı kadro ve pozisyonlarında bulunan 4 bin personelin tamamının bu ödemeyi alması durumunda düzenlemenin bütçeye toplam etkisinin yıllık 348,6 milyon lira olması öngörülüyor.
Ticari olmayan gezi, eğlence, spor gibi faaliyetlerde kullanılan deniz taşıma araçlarına limanlarda verilen kiralama, bakım gibi hizmetlere KDV istisnası uygulanmaması ve mevcut istisnanın kısmi istisnaya dönüştürülmesi halinde yıllık toplam 5,4 milyar lira etki oluşturması bekleniyor.
Serbest bölgelerde faaliyet gösteren kurumların yurt içine yaptıkları satışlardan elde edilen kazançlara tanınan gelir ve kurumlar vergisi istisnası kaldırılacak, sadece bu bölgelerde imal edilen ürünlerin yurt dışına satışından elde edilen kazançlar gelir veya kurumlar vergisinden müstesna tutulacak. İstisnanın ihracatla sınırlandırılması durumunda 2025 yılı için 2,5 milyar lira gelir etkisi tahmin ediliyor.
Kısa vadeli sigorta kolları prim oranı yüzde 2,25 olarak belirleniyor. Tüm sigortalıların prime esas kazanç alt sınırı üzerinden bildirildiği varsayıldığında prim gelirlerinin bir yılda yaklaşık 10,9 milyar lira artması; böylece SGK'nin gelirlerinde yaklaşık yüzde 12,5 artış öngörülüyor.
En düşük emekli aylığının 12 bin 500 lira olmasına yönelik hükümden 3,7 milyon kişi etkilenecek. Bu durumun, 2024 yılı için 33,2 milyar lira maliyet oluşturması değerlendiriliyor.
8 Eylül 1999 öncesinde sigortalı sayılanlardan, ilk defa yaşlılık veya emekli aylığı bağlananların, aynı iş yerinde sosyal güvenlik destek primine tabi çalışmaya devam etmeleri halinde işverenlere sağlanan 5 puanlık sosyal güvenlik destek priminin Hazine tarafından ödenmesine ilişkin uygulama sonlandırılıyor. Bu indirimin 2024 yılı ağustos ayı/dönemi itibarıyla kaldırılmasıyla kamu giderlerinin yıllık 13,7 milyar lira azalması bekleniyor.
Türkiye'de kurulmuş olmaları şartıyla kurumlar vergisinden istisna tutulanlardan taşınmazlara yatırım yapan fon ve ortaklıkların, ticari mal niteliğinde olanlar dahil sahip oldukları taşınmazlardan elde ettikleri kazançların yüzde 50'sinin belirlenen süre zarfında kar payı olarak dağıtılması gerekecek. Ortaklara dağıtılan kar paylarından alınacak gelir ve kurumlar vergisinin etkisinin 7,2 milyar lira olacağı tahmin ediliyor.
Yap-İşlet-Devret (YİD) modeli ile Kamu-Özel İşbirliği (KÖİ) projeleri kapsamında elde edilen kazançlardan alınan kurumlar vergisi oranı yüzde 25'ten yüzde 30'a çıkarılacak. Böylece 557 milyon lira kurumlar vergisi etkisi oluşacağı değerlendiriliyor.
Çok uluslu şirketlere yönelik küresel asgari kurumlar vergisi uygulamasına yönelik düzenlemelerden 40 milyar lira gelir bekleniyor.
Yurt dışına çıkış yapan vatandaşlardan çıkış başına alınacak harç 500 liraya yükseltilecek ve her yıl bir önceki yıla ilişkin olarak yeniden değerleme oranında artırılarak uygulanacak. Bu uygulamanın yıllık gelir etkisinin 4,3 milyar lira olacağı tahmin ediliyor.
Bazı Yatırım ve Hizmetlerin Yap-İşlet-Devret Modeli Çerçevesinde Yaptırılması Hakkında Kanun'a göre gerçekleştirilen projeler ile Sağlık Bakanlığınca Kamu Özel İş Birliği Modeli ile Tesis Yaptırılması, Yenilenmesi ve Hizmet Alınması ile Bazı Kanun ve Kanun Hükmünde Kararnamelerde Değişiklik Yapılması Hakkında Kanun hükümlerine göre kamu özel işbirliği modeli çerçevesinde yürütülen projelerde faaliyette bulunan kurumların kazançları üzerinden yüzde 30 oranında kurumlar vergisi hesaplanacak.
Düzenlenmeyle, bu kurumların münhasıran bu faaliyetlerinden elde ettikleri kazançlara değil, tüm faaliyet kazançlarına bu oran uygulanacak. Hüküm, bu yasalara göre düzenlenen sözleşmelere doğrudan taraf olan kurumlar için geçerli olacak, taşeron sözleşmeleriyle alt yüklenicilerin bu kapsamda yürüttükleri faaliyetlerden elde ettikleri kazançlarında kurumlar vergisi oranına yönelik genel hükümler geçerli olacak.
Kurumlar Vergisi Kanunu'na eklenen ""yurt içi asgari kurumlar vergisi"" başlıklı hükme göre, hesaplanan kurumlar vergisi, indirim ve istisnalar düşülmeden önceki kurum kazancının yüzde 10'undan az olamayacak. Bu hesaplamada tam mükellef kurumlardan elde edilen iştirak kazançları istisnası, emisyon primi kazanç istisnası, sahip olunan taşınmazlardan elde edilen kazançlar dışında yatırım fon ve ortaklıklarının istisna kazançları, risturn istisnası, finansal kiralama şirketleri ve varlık kiralama şirketleri ile yapılan ""sat, geri kirala"" işlemlerinden elde edilen kazançlara uygulanan istisna, Türk Uluslararası Gemi Sicili'ne kayıtlı gemilerin işletilmesi ve devrinden elde edilen kazançlara uygulanan istisna ile girişim sermayesi fonu indirimi ve korumalı iş yeri indirimi dikkate alınmayacak. Mikro ve küçük işletme tanımına giren kurumlar vergisi mükelleflerinin teknoloji geliştirme bölgesi kazanç istisnası ile aynı işletmelerin AR-GE ve tasarım indirimleri de hesaplamada kazançtan indirilecek.
Payları, Borsa İstanbul Pay Piyasası'nda ilk defa işlem görmek üzere en az yüzde 20 oranında halka arz edilen kurumlar, ihracat yapan kurumlar ile sanayi sicil belgesini haiz ve fiilen üretim faaliyetiyle iştigal eden kurumların münhasıran üretim faaliyetinden elde ettikleri kazançlarına uygulanan indirimler nedeniyle ödenmeyen verginin yanı sıra düzenlemenin yürürlüğe girdiği tarihten önce Sanayi ve Teknoloji Bakanlığından alınan teşvik belgeleri kapsamındaki yatırıma katkı tutarları ile sınırlı olmak üzere mükelleflerin indirimli kurumlar vergisi uygulaması nedeniyle ödemedikleri kurumlar vergisi, asgari vergi hesaplaması nedeniyle ödenmesi gereken kurumlar vergisinden düşülecek.
İlk defa faaliyete başlayan kurumlar hakkında faaliyete başlanılan hesap döneminden itibaren 3 hesap dönemi boyunca bu hükümler uygulanmayacak. Bu düzenlemedeki indirim ve istisnalar düşülmeden önceki kurum kazancı ibaresi, hesap dönemi sonundaki ticari bilanço karına, kanunen kabul edilmeyen giderlerin eklenmesiyle bulunan tutarı ifade edecek.
Söz konusu oranı, sektörler, faaliyet konusu, iş kolları ya da üretim alanları itibarıyla ayrı ayrı veya birlikte sıfıra kadar indirmeye veya bir katına kadar artırmaya Cumhurbaşkanı, hükmün uygulamasına ilişkin usul ve esasları belirlemeye Hazine ve Maliye Bakanlığı yetkili olacak.
Bu hükümler, 2025 yılı ve izleyen vergilendirme dönemlerinde elde edilen kazançlara, özel hesap dönemine tabi olan kurumların ise 2025 takvim yılında başlayan özel hesap dönemi ve izleyen vergilendirme dönemlerinde elde edilen kazançlarına uygulanmak üzere yayımı tarihinde yürürlüğe girecek.
Kurumlar Vergisi Kanunu'nda yapılan değişikliğe göre, nihai ana işletmesinin konsolide finansal tablosundaki yıllık konsolide hasılatı, gelirin raporlandığı hesap döneminden önceki 4 hesap döneminin en az 2'sinde 750 milyon avro karşılığı Türk lirası sınırını geçen çok uluslu işletme gruplarının bağlı işletmelerinin ilgili hesap dönemindeki kazançları, ""yerel ve küresel asgari tamamlayıcı kurumlar vergisi""ne tabi tutulacak. Hesap döneminin 12 aydan farklı olması durumunda, hesaplanan konsolide hasılatın bir yıla tamamlanmasıyla tespit edilen tutar, söz konusu hasılat sınırının tespitinde dikkate alınacak.
Bu hüküm 2024 yılı ve izleyen vergilendirme dönemlerinde elde edilen kazançlara, özel hesap dönemine tabi olan kurumların ise 2024 takvim yılında başlayan özel hesap dönemi ve izleyen vergilendirme dönemlerinde elde edilen kazançlarına uygulanmak üzere yayımı tarihinde yürürlüğe girecek.
Yerel ve küresel asgari tamamlayıcı kurumlar vergisi çerçevesinde Kanun'a bazı tanımlar eklenecek, bu vergiden muaf olanlar ile bu vergiden istisna tutulan kazançlar belirlenecek.
Uluslararası deniz taşımacılığı faaliyetinden elde edilen kazançlar ile bu faaliyetle bağlantılı olarak gerçekleştirilen bazı faaliyetlerden elde edilen kazançlar yerel ve küresel asgari tamamlayıcı kurumlar vergisinden istisna tutulacak.
Yerel ve küresel asgari tamamlayıcı kurumlar vergisinden istisna edilen kazançlara ilişkin giderler veya istisna kapsamındaki faaliyetlerden doğan zararlar, istisna dışı kazançlardan indirim konusu yapılamayacak.
Vergi yükünün tespitinde dikkate alınan düzeltilmiş kapsanan vergilerin hesaplanması hüküm altına alınacak. Çok uluslu işletme grubunun ülkesel bazlı vergi yükü hesaplamasında, o ülkede bulunan bağlı işletmelerin hesaplanan düzeltilmiş kapsanan vergileri dikkate alınacak.
İlgili ülkenin mevzuatında kurumlar vergisi oranının asgari kurumlar vergisi oranı olan yüzde 15'in altında olması durumunda, Kabul Edilebilir Finansal Muhasebe Standartları'na göre hesaplanan ve ertelenmiş vergi varlığı hesaplarına alınan tutarlar, asgari kurumlar vergisi oranı uygulanarak yeniden hesaplanacak.
Kurumlar vergisinin uygulanmadığı ülkelerdeki işletmelere, zararların asgari kurumlar vergisi oranıyla çarpılması sonucu tespit edilen tutarları, sonraki hesap dönemlerindeki kapsanan vergilerde dikkate alabilme imkanı verilecek.
Vergi ziyaı cezası, vergi dairesinin bilgisi dışında mükellefiyet tesis ettirmeksizin kayıt dışı faaliyette bulunarak vergi ziyaına sebep olunması halinde yüzde 50 artırılacak. Aynı vergi türü ve dönemine ilişkin daha sonra yapılacak tarhiyatlar nedeniyle kesilecek vergi ziyaı cezalarına da aynı artırım hükmü uygulanacak.
Vergi Usul Kanunu'nda ""özel usulsüzlükler ve cezaları"" hükmünde yapılan değişikliğe göre, bir takvim yılı içerisinde ilgili hükümler uyarınca birden fazla özel usulsüzlük cezası kesilmesi durumunda caydırıcılığı artırmak amacıyla artan ceza uygulaması getiriliyor. Öte yandan hükme, mükellef grupları ve ilgili usulsüzlüklere yönelik cezaların yer aldığı yeni bir cetvel de ekleniyor.
Bu kapsamda yer alan bazı cezaların, her yıl yeniden değerleme oranında yükseltilmesinin yanı sıra tutarları yeniden belirlenerek caydırıcılığın artırılacağı öngörülüyor. Bir takvim yılı içerisinde birden fazla özel usulsüzlük cezası kesilmesi durumunda caydırıcılığı artırmak amacıyla artan ceza uygulaması getiriliyor.
Kanun kapsamı dışında belge düzenleyenlere 2 kat özel usulsüzlük cezası kesilecek, bu durumun idarenin bilgisine girmeden önce belgeyi almak zorunda olanlar veya belge muhteviyatı işlemin muhatapları tarafından 5 iş günü içerisinde bildirilmesi halinde ise Kanun kapsamı dışında belge düzenleyenlere 6 kat özel usulsüzlük cezası kesilecek.
Yasada sayılan belgeleri düzenleme zorunluluğu bulunanların yükümlülüklerini yerine getirmedikleri takdirde bu durumun belge muhteviyatı işlemin muhatapları tarafından 5 iş günü içerisinde idareye bildirilmesi halinde bu kimselere ceza kesilmeyecek; belgeleri düzenlemeyen, eksik veya yanıltıcı düzenleyenlere ise özel usulsüzlük cezasının 3 katı uygulanacak.
Vergi borcunun uzlaşma ile silinmesi kalkıyor, ana para borç silinmesi yapılmayacak.
Mecliste kabul edilen yasada vergi ve sosyal güvenlik alanına ilişkin öne çıkan düzenlemeler şöyle:
-Vergi aslı uzlaşma kapsamından çıkarılacak; günlük hasılat tutarlarının ortalaması alınarak mükelleflerin aylık ve yıllık hasılat tutarları tespit edilecek.
- Altın, gümüş, platin ve paladyum gibi kıymetli madenler borsa rayici ile değerlenecek.
- Kredi kartı, banka kartı, ön ödemeli kart, karekod, elektronik cüzdan ve benzeri ödeme araçlarıyla gerçekleştirilen tahsilatların, kendi mükellefiyeti adına kayıtlı olmayan ödeme sistemleri veya cihazları aracılığıyla yapılması durumunda tahsilatı yapan mükelleflere ve kendi adına kayıtlı olan bu sistem veya cihazları kullandıranlara ayrı ayrı her bir işlem için belirlenen özel usulsüzlük cezasının 3 katı ceza uygulanacak.
- 8 Eylül 1999 öncesinde sigortalı sayılanlardan, ilk defa yaşlılık veya emekli aylığı bağlananların, aynı iş yerinde sosyal güvenlik destek primine tabi çalışmaya devam etmeleri halinde işverenlere sağlanan 5 puanlık sosyal güvenlik desteği sonlandırılacak.
- Yabancı devlet kurum ve kuruluşları tarafından deprem nedeniyle yapılacak yardımlara KDV istisnası sağlanacak.
- Yıllık konsolide hasılatı, gelirin raporlandığı hesap döneminden önceki 4 hesap döneminin en az 2'sinde 750 milyon avro karşılığı Türk lirası sınırını geçen çok uluslu işletme gruplarının bağlı işletmelerinin kazançlarına ""yerel ve küresel asgari tamamlayıcı kurumlar vergisi"" uygulanacak.
- Taşınmazlara yatırım yapan fon ve ortaklıkların, sahip oldukları taşınmazlardan elde ettikleri kazançların yüzde 50'sinin, belirlenen süre içerisinde kar payı olarak dağıtılması gerekecek.
- Aracı hizmet sağlayıcıları ve elektronik ticaret aracı hizmet sağlayıcılarının, faaliyette bulunan hizmet sağlayıcılarına ve elektronik ticaret hizmet sağlayıcılarına faaliyetleri dolayısıyla yaptıkları ödemeler vergi kesintisi kapsamına alınacak.
- Yurt dışına çıkan vatandaşlardan çıkış başına alınacak harç tutarı 500 liraya yükseltilecek, harç her yıl yeniden değerleme oranında artırılacak.
- Küresel asgari tamamlayıcı kurumlar vergisinin oranı yüzde 15 olacak.
- Aylık veya ücretinden üyelik ödentisi kesilen sendika üyesi kamu görevlilerine, toplu sözleşmeyle belirlenen tutarda toplu sözleşme ikramiyesi ödenecek.
"
https://www.aa.com.tr/tr/gundem/devlet-korumasinda-15-bin-cocuk-aile-ortaminda-buyuyor/3287416,Devlet korumasında 15 bin çocuk aile ortamında büyüyor,"Aile ve Sosyal Hizmetler Bakanı Mahinur Özdemir Göktaş, halihazırda 1185 çocuk evi, 115 çocuk evleri sitesi ve 62 ihtisaslaştırılmış çocuk evleri sitesi aracılığıyla 15 bin çocuğun sağlıklı ve aile ortamında büyümelerini sağladıklarını bildirdi.","Bakan Göktaş, yaptığı yazılı açıklamada, aileyi temel alarak geliştirdikleri hizmet modelleriyle çocukların sıcak bir yuva ortamında yaşamalarını sağladıklarını belirtti.
Çocukların öz aileleri ve akrabalarının yanında bakılmalarını, bunun mümkün olmadığı durumlarda koruyucu aile ve evlat edindirme gibi aile odaklı hizmetlerden yararlandırılmalarını sağladıklarını aktaran Göktaş, bunun da mümkün olmadığı durumlarda çocuklara ev tipi bakım kuruluşlarında hizmet sunduklarını ifade etti.
Tüm sosyal hizmetleri ve sosyal politikaları çocukların üstün yararını gözeterek yürüttüklerini vurgulayan Göktaş, ""Devlet himayesi altında yetişen çocuklarımız her alanda eksiksiz hizmetten faydalanıyor. Karşılaştıkları zorlukları devletimizin kendilerine sunduğu imkanlarla aşıyorlar."" ifadelerini kullandı.
Bakan Göktaş, çocukların sağlıklı ortamlarda büyüyebilmeleri amacıyla birçok çalışma yürüttüklerini ve onlara yönelik farklı sosyal hizmet modelleri uyguladıklarını belirterek, ""Koruma ve bakım altındaki çocukların sağlıklı ortamlarda büyümelerine önem gösteriyoruz. Bu kapsamda halihazırda 1185 çocuk evi, 115 çocuk evleri sitesi ve 62 ihtisaslaştırılmış çocuk evleri sitesi aracılığıyla 15 bin çocuğun aile ortamında büyümelerini sağlıyoruz."" bilgisini verdi.
Çocukların içinde yaşadıkları ortamın iyileştirilmesi ve yaşam kalitelerinin artırılması amacıyla eski koğuş tipi yuva anlayışını geride bıraktıklarını bildiren Göktaş, şunları kaydetti:
""Çok sayıda çocuğun barındırıldığı büyük fiziksel binalar ve koğuş tipi yapılar yerine aile ortamına en yakın ev tipi yatılı sosyal hizmet birimleri olan çocuk evleri ve çocuk evleri sitelerini hayata geçirdik. Çocuklarımız artık aile sıcaklığını hissedebileceği, yaş gruplarına uygun inşa edilen ev tipi kuruluşlarda kalıyor. Çocukların aile birlik ve bütünlüğü içinde büyümelerini sağlamak koruma hizmetlerimizin temelini oluşturuyor. Fiziksel dönüşüm çalışmalarıyla personel yapılarında da önemli değişiklikleri hayata geçirdik. 2002'de 20-25 çocuğa bir bakım personeliyle hizmet verilirken, şimdi 2 çocuğa bir bakım personeliyle hizmet veriyoruz.""
Bakan Göktaş, kuruluşlarda görev yapan bakım personelinin psikoloji, çocuk gelişimi, eğitim, sağlık ve sosyal hizmet gibi lisans programlarından mezun olduklarının altını çizerek, ""Personel eğitimlerine çok önem veriyoruz. Bakım personelinin niteliğinin artırılması amacıyla oryantasyon eğitimleriyle hizmet içi eğitimler gerçekleştiriyoruz."" ifadesini kullandı."
https://www.aa.com.tr/tr/dunya/israil-gucleri-24-saat-icinde-nablusun-balata-kampina-4-kez-baskin-duzenledi/3287348,"İsrail güçleri, 24 saat içinde Nablus'un Balata Kampı'na 4. kez baskın düzenledi","İsrail güçlerinin, işgal altındaki Batı Şeria'nın Nablus kentine bağlı Balata Mülteci Kampı'na 24 saat içinde 4. kez baskın düzenlediği bildirildi.","Filistin resmi haber ajansı WAFA'da yer alan habere göre, İsrail güçleri, son 24 saat içinde 4. kez Balata Mülteci Kampı'na baskın düzenledi.
Filistinli aktivistlerin sosyal medyada yayımladığı görüntülerde, İsrail askerlerinin, kampa doğru askeri takviye yaptığı ve bölgeye yoğun ateş açtığı görüldü.
İsrail ordusu, Nablus'a bağlı Balata Mülteci Kampı'ndaki El-Cemasin Mahallesi'ne dron ile saldırı düzenlemiş, çok sayıda zırhlı araçla kampı basarak, yüksek binalara keskin nişancı yerleştirmişti.
Filistin Sağlık Bakanlığından yapılan açıklamada, hava saldırısı ve baskında 17 ve 24 yaşlarındaki iki gencin öldüğü, 3'ü ağır 22 kişinin yaralandığı bildirilmişti.
Filistin Kızılayı ise yaptığı açıklamada, yaralı sayısını 5'i ağır olmak üzere 29 olarak güncellemişti."
https://www.aa.com.tr/tr/gundem/galata-koprusundeki-trafik-kazasinda-2-kisi-yaralandi/3287346,Galata Köprüsü'ndeki trafik kazasında 2 kişi yaralandı,"Galata Köprüsü'nde seyreden hafif ticari aracın, park halindeki araçlara çarparak devrilmesi sonucu 2 kişi yaralandı.","Galata Köprüsü'nde seyreden 34 EAC 148 plakalı hafif ticari araç, park halindeki araçlara çarparak devrildi.
Kaza sonucu hafif ticari araçtaki 2 kişi yaralandı.
Haber verilmesi üzerine olay yerine polis, itfaiye ve sağlık ekipleri sevk edildi.
Yaralılar, olay yerindeki ilk müdahalenin ardından hastaneye kaldırıldı, kazaya karışan araçlar çekici yardımıyla bulundukları yerden kaldırıldı."
https://www.aa.com.tr/tr/gundem/en-dusuk-emekli-ayliginin-12-bin-500-liraya-cikarilmasini-da-iceren-kanun-teklifi-tbmm-genel-kurulunda-kabul-edildi/3287329,En düşük emekli aylığının 12 bin 500 liraya çıkarılmasını da içeren Kanun Teklifi TBMM Genel Kurulunda kabul edildi,"En düşük emekli aylığının 12 bin 500 liraya çıkarılmasını da içeren Vergi Kanunları ile Bazı Kanunlarda Değişiklik Yapılmasına Dair Kanun Teklifi, TBMM Genel Kurulunda kabul edilerek yasalaştı.","Yasayla Danıştayın iptal kararı doğrultusunda Amme Alacaklarının Tahsil Usulü Hakkında Kanun'da değişikliğe gidiliyor. Buna göre, Kamu Mali Yönetimi ve Kontrol Kanunu'na tabi kamu idareleri ile bu idarelere bağlı döner sermaye işletmelerince, mahkeme kararları ve icra dairelerinin ödeme veya icra emirleri üzerine yapılacak ödemelerde de ""borcu yoktur"" belgesi aranılması yönünde Hazine ve Maliye Bakanı'na yetki veriliyor.
Gelir Vergisi Kanunu'nda yapılan değişiklikle, Sanayi ve Teknoloji Bakanlığınca belirlenen kriterlere göre teknogirişim şirketi niteliğini haiz işverenlerce hizmet erbabına bedelsiz veya indirimli olarak verilen ve ücret niteliğinde kabul edilen pay senetlerinin, verildiği tarihteki rayiç değerinin o yıldaki bir yıllık brüt ücret tutarını aşmayan kısmı gelir vergisinden istisna tutulacak.
Hizmet erbabı tarafından bu şekilde iktisap edilen pay senetlerinin; iktisap tarihinden itibaren 3 tam yıl içerisinde elden çıkarılması halinde istisna edilen verginin tamamı, 4 ila 6 yıl içerisinde elden çıkarılması halinde istisna edilen verginin yüzde 75'i, 7 ila 12 yıl içerisinde elden çıkarılması halinde istisna edilen verginin yüzde 25'i, vergi ziyaı cezası uygulanmaksızın gecikme faiziyle birlikte işverenden tahsil edilecek. Bu şekilde istisna nedeniyle zamanında alınmayan vergilere ilişkin zaman aşımı süresi, hizmet erbabına bedelsiz veya indirimli olarak verilen pay senetlerinin hizmet erbabı tarafından elden çıkarıldığı tarihi takip eden takvim yılı başından itibaren başlayacak. Bu hükmün uygulanmasına ilişkin usul ve esasları belirlemeye Hazine ve Maliye Bakanlığı yetkili olacak.
Mükellefler nezdinde yapılacak yoklamalar sonucunda tespit edilen günlük hasılat tutarlarının ortalaması alınarak mükelleflerin aylık ve yıllık hasılat tutarları tespit edilecek. Bu şekilde tespit edilen hasılat tutarları ile mükelleflerin faaliyette bulundukları döneme ilişkin beyan ettikleri hasılat tutarları karşılaştırılacak ve karşılaştırma sonucu bulunan farkın yüzde 20'den fazla olması durumunda mükellefler, Vergi Usul Kanunu'nda yer alan ""izaha davet müessesi"" kapsamında izaha davet edilecek. Bu hüküm, kurumlar vergisi mükellefleri hakkında da uygulanacak. Hazine ve Maliye Bakanlığı maddenin uygulanmasına ilişkin usul ve esasları belirlemeye yetkili olacak. Hüküm, 1 Ocak 2025'te yürürlüğe girecek.
Elektronik ticaret pazar yerlerinde elektronik ticaret hizmet sağlayıcılarının mal veya hizmetlerinin teminine yönelik sözleşme yapılmasına veya sipariş verilmesine imkan sağlayan aracı hizmet sağlayıcılarının ve elektronik ticaret aracı hizmet sağlayıcılarının, ilgili hükümlere göre faaliyette bulunan hizmet sağlayıcılarına ve elektronik ticaret hizmet sağlayıcılarına faaliyetleri dolayısıyla yaptıkları ödemeler vergi kesintisi kapsamına alınıyor.
Mal ve hizmet alanlarına ilişkin gerçek kişilere yapılan ödemeler üzerinden Cumhurbaşkanınca belirlenen sektör ve faaliyet konuları dikkate alınarak vergi tevkifatı yapılması öngörülüyor. Böylece vergi güvenliğinin sağlanması ve kayıt dışılığın azaltılması amaçlanıyor. Cumhurbaşkanına vergi kesintisine tabi ödemeler için faaliyet konuları, ödeme türleri, sektörler, iş grupları ve iş nevileri itibarıyla ayrı ayrı veya birlikte oran belirleme yetkisi veriliyor. Bu hüküm, 1 Ocak 2025 tarihinde yürürlüğe girecek.
Yasayla Anayasa Mahkemesinin iptal kararının gerekçeleri dikkate alınarak Vergi Usul Kanunu'nda değişiklik yapılıyor. Buna göre, teminat uygulaması kapsamındaki mükelleflerden istenecek teminatın üst sınırı, 10 milyon liradan fazla olmamak üzere düzenlenmiş sahte belgelerde yer alan toplam tutarın yüzde 10'u tutarında olarak belirleniyor.
İstenen teminatın verilme süresi 30 günden 60 güne çıkarılırken, yükümlülüklerini öngörülen şekilde yerine getiren mükelleflere teminatın iade edilmesi ve belirlenen kişilerin teminat isteme tarihi itibarıyla tahakkuk etmiş tüm vergi borçlarından sorumlu olmamaları sağlanıyor.
Vergi Usul Kanunu'nda yapılan değişiklikle tahsilat ve ödemelerin tevsik zorunluluğuna ilişkin yetkinin kapsamı, kayıt dışı ekonomiyle mücadele amacıyla genişletiliyor.
Hazine ve Maliye Bakanlığının elektronik ticaretin yanı sıra internet dahil olmak üzere her türlü dijital ortamın reklam, ilan, satış ve kiralama gibi iktisadi ve ticari amaçlarla kullanıldığı hallerde vergi güvenliğini sağlaması amaçlanıyor. Buna göre, elektronik ticaret hizmet sağlayıcılar, başkalarına ait iktisadi ve ticari faaliyetlerin yapılmasına ortam sağlayan gerçek ve tüzel kişi aracı hizmet sağlayıcılar ile elektronik ticaret aracı hizmet sağlayıcıların yanı sıra erişim, içerik, yer ve sosyal ağ sağlayıcılara, iktisadi ve ticari faaliyetlerine ilişkin bildirim verme yükümlülüğü getiriliyor. Düzenlemeyle başkalarına ait iktisadi ve ticari faaliyetlerin yapılmasına ilişkin bildirime konu bilgilerle içerik sağlayıcılar tarafından üretilen veya sağlanan bilgilerin, aracı hizmet, elektronik ticaret aracı hizmet, erişim, yer veya sosyal ağ sağlayıcılar tarafından alınması zorunluluğu getiriliyor.
Kanuna göre kıymetli madenler borsasında işlem gören kıymetli madenlerin değerleme işlemlerinde, değerleme ölçüsü olarak borsa rayici kullanılabilecek.
Altın, gümüş, platin ve paladyum gibi kıymetli madenler borsa rayici ile değerlenecek. Borsa rayici yoksa veya borsa rayicinin muvazaalı bir şekilde oluştuğu anlaşılırsa değerlemeye esas bedel olarak bu rayiç yerine maliyet bedeli esas alınacak. Bu hükümle kıymetli madenle olan senetli veya senetsiz alacaklar ve borçlar hakkında da cari olacak. Kıymetli madenle olan mevduat veya kredi sözleşmelerine dayanan alacaklar ve borçlar değerleme gününe kadar hesaplanacak faizleriyle birlikte dikkate alınacak. Kıymetli madenlere dayalı olarak açılan mevduat hesapları ile kredi hesaplarından kaynaklı alacak ve borçların değerleme günü kıymetine ircasına ilişkin olarak mevcut uygulamadaki gibi Kanun'un ""yabancı paralar"", ""alacaklar"" ve ""borçlar"" başlıklı hükümleri geçerli olacak.
Vergi ziyaı cezası, vergi dairesinin bilgisi dışında mükellefiyet tesis ettirmeksizin kayıt dışı faaliyette bulunarak vergi ziyaına sebep olunması halinde yüzde 50 artırılacak. Aynı vergi türü ve dönemine ilişkin daha sonra yapılacak tarhiyatlar nedeniyle kesilecek vergi ziyaı cezalarına da aynı artırım hükmü uygulanacak.
Vergi Usul Kanunu'nda ""özel usulsüzlükler ve cezaları"" hükmünde yapılan değişikliğe göre, bir takvim yılı içerisinde ilgili hükümler uyarınca birden fazla özel usulsüzlük cezası kesilmesi durumunda caydırıcılığı artırmak amacıyla artan ceza uygulaması getiriliyor. Öte yandan hükme, mükellef grupları ve ilgili usulsüzlüklere yönelik cezaların yer aldığı yeni bir cetvel de ekleniyor.
Bu kapsamda yer alan bazı cezaların, her yıl yeniden değerleme oranında yükseltilmesinin yanı sıra tutarları yeniden belirlenerek caydırıcılığın artırılacağı öngörülüyor. Bir takvim yılı içerisinde birden fazla özel usulsüzlük cezası kesilmesi durumunda caydırıcılığı artırmak amacıyla artan ceza uygulaması getiriliyor.
Kanun kapsamı dışında belge düzenleyenlere 2 kat özel usulsüzlük cezası kesilecek, bu durumun idarenin bilgisine girmeden önce belgeyi almak zorunda olanlar veya belge muhteviyatı işlemin muhatapları tarafından 5 iş günü içerisinde bildirilmesi halinde ise Kanun kapsamı dışında belge düzenleyenlere 6 kat özel usulsüzlük cezası kesilecek.
Yasada sayılan belgeleri düzenleme zorunluluğu bulunanların yükümlülüklerini yerine getirmedikleri takdirde bu durumun belge muhteviyatı işlemin muhatapları tarafından 5 iş günü içerisinde idareye bildirilmesi halinde bu kimselere ceza kesilmeyecek; belgeleri düzenlemeyen, eksik veya yanıltıcı düzenleyenlere ise özel usulsüzlük cezasının 3 katı uygulanacak.
Öngörülen artan tutarlı ceza uygulamasına ilişkin ceza tutarları cetveli, Kanun'a ekleniyor.
Düzenlemeyle, damga vergisi ödenmemiş kağıtları, vergi ve cezası tahsil edilmeden tasdik eden veya örneklerini çıkarıp veren noterler adına kesilen özel usulsüzlük cezasının her bir kağıt için alt sınırı 40 lira olarak belirleniyor.
Vergi Usul Kanunu'nun ilgili hükümlerine uymayanlara yönelik cezalar her yıl yeniden değerleme oranında artırılırken, düzenlemeyle bu cezalar yeniden belirlenerek caydırıcılığının artırılması hedefleniyor.
Türkiye'nin taraf olduğu uluslararası anlaşmaların bilgi değişimi hükümleri kapsamında bilgi toplanmasına ilişkin hüküm uyarınca getirilen zorunluluklara uymayanlara özel usulsüzlük cezası kesilecek.
Elektronik ticaretin yanı sıra internet dahil olmak üzere her türlü dijital ortamın reklam, ilan, satış ve kiralama gibi iktisadi ve ticari amaçlarla kullanıldığı hallerde vergi güvenliğini sağlamak amacıyla kendisine bilgi verme yükümlülüğü getirilenlerin, bu yükümlülüklerine ilişkin olarak bildirimde bulunmamaları veya bildirimlerini eksik ya da yanıltıcı bir şekilde yapmaları durumunda uygulanması gereken özel usulsüzlük cezası, bu mükelleflerin ekonomik ve ticari büyüklükleri ile orantılı olacak.
Tevsik zorunluluğu kapsamında olup da bu zorunluluğa uymayanlara uygulanan özel usulsüzlük cezası da artırılıyor. Bu zorunluluğa uymadan ödeme yapanların, durumu 5 iş günü içerisinde idarenin bilgisine girmeden bildirmesi durumunda ise ceza kesilmeyecek.
Mal teslimi veya hizmet ifalarına ilişkin tahsilatların, banka ve benzeri finans kurumları, ödeme kuruluşları veya PTT aracılığıyla başkalarının adı veya hesabı kullanılarak yapılması durumunda her bir işlem için bu hükme göre uygulanan cezalardan az olmamak üzere işleme konu tutarın yüzde 10'u oranında, mal teslimi ya da hizmet ifasını yapanlarla adına veya hesabına ödeme yapılanlara ayrı ayrı özel usulsüzlük cezası kesilecek. Bu hüküm uyarınca bir takvim yılı içinde kesilecek özel usulsüzlük cezasının toplamı 20 milyon lirayı geçemeyecek.
Banka Kartları ve Kredi Kartları Kanunu uyarınca izin verilen durumlar hariç olmak üzere kredi kartı, banka kartı, ön ödemeli kart, karekod, elektronik cüzdan ve benzeri ödeme araçları kullanılmak suretiyle gerçekleştirilen tahsilatların, kendi mükellefiyeti adına kayıtlı olmayan ödeme sistemleri veya cihazları aracılığıyla yapılması durumunda, tahsilatı yapan mükelleflere ve kendi adına kayıtlı olan bu sistemleri veya cihazları kullandıranlara ayrı ayrı her bir işlem için bu hükme göre belirlenen özel usulsüzlük cezasının 3 katı uygulanacak. Bu kapsamda bir takvim yılı içinde kesilecek özel usulsüzlük cezasının toplamı 20 milyon lirayı aşamayacak.
İstenilen teminatın süresinde verilmemesi veya tamamlanmaması halinde teminatı vermeyenler veya tamamlamayanlar adına, hüküm kapsamında verilmesi veya tamamlanması gereken teminat tutarı kadar özel usulsüzlük cezası kesilecek.
Vergi güvenliğinin sağlanması amacıyla kullanılma zorunluluğu getirilen cihaz ve sistemlerle nitelikleri belirlenen veya onaylanan elektrikli, elektronik, manyetik ve benzeri cihazlar ve sistemleri üreten, ithal eden, bu cihazlara çeşitli hizmetler veren ödeme kaydedici cihaz üreticisi veya ithalatçıları ile bu cihazlara ilişkin hizmet veren güvenli servis sağlayıcıları, bankalar, elektronik para kuruluşları, ödeme kuruluşları, şarj ağı işletme lisansı sahipleri ve elektronik defter, belge ve kayıtların oluşturulması, imzalanması, iletilmesi ve saklanması hususlarından herhangi biri için hizmet verme konusunda yetkilendirilenler ile sipariş, satış, muhasebe, stok takip gibi programları kullandıran, teslim eden veya satan mükelleflere ilişkin olarak bunlar tarafından yapılması, yapılmaması ya da yerine getirilmesi gereken hususlara aykırı davrananlara, her bir tespit için ayrı ayrı olmak üzere hükümde yer alan özel usulsüzlük cezasının 10 katı tutarında ceza kesilecek. Bu hüküm uyarınca bir takvim yılı içinde kesilecek özel usulsüzlük cezasının toplamı 20 milyon lirayı geçemeyecek.
Bu hüküm kapsamındaki tek bir fiilin, Kanun'un ilgili hükmünde yer alan özel usulsüzlük cezasını gerektiren birden fazla cezayı gerektirmesi halinde, bu cezalardan en ağır olanı kesilecek.
Kanunla vergiye gönüllü uyumun artırılması amacıyla, vergi aslı uzlaşma kapsamından çıkarılıyor. Vergi Usul Kanunu'nda bu kapsamdaki hükümler yürürlükten kaldırılıyor.
Gelir İdaresi Başkanlığının normal mesai saati haricinde ve daire dışında fiilen çalışan personeline, bu şekilde çalıştıkları her bir saat için 160 gösterge rakamının memur aylık katsayısı ile çarpımı sonucu bulunacak tutarda fazla çalışma ücreti ödenecek. Bu ödeme damga vergisi hariç herhangi bir vergi ve kesintiye tabi tutulmayacak. Her bir personel için ödenebilecek fazla çalışma ücreti ayda 50 saati ve fazla çalışma ücreti ödenebilecek personel sayısı ise Başkanlık taşra teşkilatı kadro ve pozisyonlarında bulunan toplam memur ve sözleşmeli personel sayısının yüzde 20'sini geçemeyecek.
TBMM Genel Kurulunda kabul edilen Vergi Kanunları ile Bazı Kanunlarda Değişiklik Yapılmasına Dair Kanun Teklifi'ne göre, mevcut uzlaşma başvuruları, Vergi Usul Kanunu'nun değiştirilmeden önceki hükümlerine göre sonuçlandırılacak.
Ticari olmayan gezi, eğlence, spor gibi faaliyetlerde kullanılan deniz taşıma araçlarına yat limanlarında verilen kiralama, bakım gibi hizmetlerde KDV istisnası ve indirimi kaldırılacak.
Birleşme, devir ve bölünme işlemlerinde, devreden KDV ve iade hakkının 5 takvim yılı kriterine veya zaman aşımına bağlı olmaksızın vergi incelemesi yoluyla yeni şirkete devrine izin verilecek. Mükelleflerin KDV beyannamelerinde yer alan indirilecek KDV tutarlarının 5 takvim yılı süresince indirim yoluyla giderilememesi halinde, bu süre sonunda kayıtlardan çıkarılarak yapılacak vergi incelemesi ile gelir veya kurumlar vergisinin tespitinde gider olarak dikkate alınmasına imkan sağlanacak.
Mükelleflerin KDV iadelerinin doğru şekilde yapılması ve haksız KDV iadesine sebebiyet verilmemesini teminen KDV iadelerindeki esas usul ""vergi incelemesi"" olarak belirlenecek.
Kanun hükümleri uyarınca iade hakkı doğuran işlemlerden kaynaklanan iade taleplerinin vergi inceleme raporu sonucuna göre yerine getirilmesi esas olacak.
İndirilemeyecek katma değer vergisi, sonraki döneme devreden katma değer vergisi hesabından çıkarılarak özel bir hesaba alınacak. Özel hesaba alınan sonraki döneme devreden katma değer vergisinin, 3 yıl içinde mükellefler tarafından yapılacak talep üzerine, Vergi Usul Kanunu'nda düzenlenen zaman aşımı süreleri ile bağlı olmaksızın talep tarihinden itibaren bir yıl içerisinde yapılacak vergi incelemesi sonucunda, incelemenin tamamlandığı yıla ilişkin gelir veya kurumlar vergisinin tespitinde gider olarak dikkate alınacak. Bu suretle talepte bulunulmayan katma değer vergisi gider yazılamayacak. Hazine ve Maliye Bakanlığı, ilgili maddenin uygulanmasında vergi incelemesi dışında farklı usuller tespit etmeye, maddenin uygulamasına ilişkin usul ve esasları belirlemeye yetkili olacak. Bu hüküm, 1 Ocak 2030'da yürürlüğe girecek.
Düzenlemeyle, yabancı devlet kurum ve kuruluşları tarafından deprem nedeniyle yapılacak yardımlara KDV istisnası sağlanacak.
6 Şubat 2023'te meydana gelen depremler nedeniyle genel hayata etkili afet bölgesi olarak kabul edilen yerlerde, genel bütçeli kamu idareleri ile yabancı devlet kurum ve kuruluşları arasında imzalanan protokol kapsamında genel bütçeli kamu idarelerine bağışlanmak üzere, konut, iş yeri, okul, öğrenci yurdu, hastane, ibadethane, kültür ve sanat merkezi, kütüphane gibi taşınmazların inşasına ilişkin yabancı devlet kurum ve kuruluşlarına 1 Ocak 2024'ten itibaren yapılan teslim ve hizmetler ile bu yerlerde genel bütçeli kamu idareleri ile yabancı devlet kurum ve kuruluşları arasında imzalanan protokol kapsamında genel bütçeli kamu idarelerine bağışlanacak konutların yabancı devlet kurum ve kuruluşlarına teslimi, 31 Aralık 2025'e kadar katma değer vergisinden müstesna olacak.
Bu kapsamda yapılan teslim ve hizmetler nedeniyle yüklenilen vergiler, vergiye tabi işlemler üzerinden hesaplanan vergiden indirilecek. İndirim yoluyla telafi edilemeyen vergiler, Kanun hükmü uyarınca istisna kapsamında işlem yapan mükellefin talebi üzerine iade edilecek.
Serbest bölgelerde faaliyet gösteren kurumların, yurt içine yaptıkları satışlardan elde edilen kazançlara tanınan gelir ve kurumlar vergisi istisnası kaldırılıyor. Serbest bölgelerde üretim faaliyetinde bulunan mükellefler, sadece bu bölgelerde imal ettikleri ürünlerin yurt dışına satışından elde ettikleri kazançlar, gelir veya kurumlar vergisinden müstesna olacak. Düzenleme, 1 Ocak 2025'ten itibaren elde edilen kazançlara uygulanacak.
Kanunla ulusal güvenlik kuruluşlarının ithal edeceği bazı malların yurt içi teslimi ve ithalatında oluşan ÖTV uygulaması farklılıkları giderilecek.
Bazı tütün mamullerinden alınan asgari maktu vergi tutarının ""yüzde 20'sine kadar"" olan sınırlama kaldırılacak, birim ambalajda bulunan mamul için alınacak asgari maktu vergi tutarı kadar maktu vergi alınabilecek.
Türk Kızılay Derneği ile bu derneğe ait veya bağlı işletmelerde çalışanların, herhangi bir sosyal güvenlik kurumundan emeklilik veya yaşlılık aylığı alması halinde dahi bu aylıkları kesilemeyecek.
Kısa vadeli sigorta kolları prim oranı yüzde 2,25 olarak belirlenecek, bu oranı yüzde 1,5'e kadar indirmeye, yüzde 2,5'e kadar artırmaya yönelik Cumhurbaşkanı'na yetki verilecek.
Yaşlılık, malullük, ölüm aylığı ödenenlere ve hak sahiplerine dosya bazında 10 bin lira olarak öngörülen aylık asgari ödeme tutarı 12 bin 500 liraya yükseltilecek. Bu hüküm, temmuz ödeme döneminden itibaren uygulanacak.
Yasayla 8 Eylül 1999 öncesinde sigortalı sayılanlardan, ilk defa yaşlılık veya emekli aylığı bağlananların, aynı iş yerinde sosyal güvenlik destek primine tabi çalışmaya devam etmeleri halinde işverenlere sağlanan 5 puanlık sosyal güvenlik destek priminin Hazine tarafından ödenmesine ilişkin uygulama sonlandırılacak.
Buna göre, malullük ve yaşlılık sigortasından ödenen aylıklar ve aylıklarla her ay itibarıyla yapılacak ödemeler kapsamında ortaya çıkan ödenek ihtiyacını karşılamak amacıyla Hazine ve Maliye Bakanlığı bütçesinin ilgili tertibine 2024 yılında ödenek eklemeye Cumhurbaşkanı yetkili olacak.
Kurumlar Vergisi Kanunu'nda yapılan değişikliğe göre, Türkiye'de kurulmuş olmaları şartıyla kurumlar vergisinden istisna tutulanlardan taşınmazlara yatırım yapan fon ve ortaklıkların, ticari mal niteliğinde olanlar dahil sahip oldukları taşınmazlardan elde ettikleri kazançların yüzde 50'sinin, elde edildiği hesap dönemine ilişkin kurumlar vergisi beyannamesinin verilmesi gereken ayı izleyen ikinci ayın sonuna kadar kar payı olarak dağıtılması gerekecek.
Bu süre içerisinde belirtilen orana kadar karın ortaklara dağıtılmaması durumunda istisnadan faydalanılması nedeniyle zamanında tahakkuk ettirilmeyen vergiler zıyaa uğramış sayılacak. Bu hüküm, 1 Ocak 2025'ten itibaren elde edilen kazançlara uygulanacak.
Elektronik ticaret pazar yerlerinde elektronik ticaret hizmet sağlayıcılarının mal veya hizmetlerinin teminine yönelik sözleşme yapılmasına veya sipariş verilmesine imkan sağlayan aracı hizmet sağlayıcılarının ve elektronik ticaret aracı hizmet sağlayıcılarının, ilgili hükümlere göre faaliyette bulunan hizmet sağlayıcılarına ve elektronik ticaret hizmet sağlayıcılarına faaliyetleri dolayısıyla yaptıkları ödemeler vergi kesintisi kapsamına alınacak.
Mal ve hizmet alımlarına ilişkin tam mükellef kurumlara, yapılan ödemeler üzerinden Cumhurbaşkanı'nca belirlenen sektör ve faaliyet konuları dikkate alınarak vergi tevkifatı yapılacak.
Vergi kesintisine konu ödemeleri faaliyet konuları ve ödeme türleri itibarıyla, vergi kesintisine konu mal ve hizmetleri ise faaliyet konuları, sektörler, iş grupları, iş türleri itibarıyla ayrı ayrı veya birlikte sıfıra kadar indirme ve kurumlar vergisi oranına kadar yükseltme konusunda Cumhurbaşkanı yetkili olacak.
Bazı Yatırım ve Hizmetlerin Yap-İşlet-Devret Modeli Çerçevesinde Yaptırılması Hakkında Kanun'a göre gerçekleştirilen projeler ile Sağlık Bakanlığınca Kamu Özel İş Birliği Modeli ile Tesis Yaptırılması, Yenilenmesi ve Hizmet Alınması ile Bazı Kanun ve Kanun Hükmünde Kararnamelerde Değişiklik Yapılması Hakkında Kanun hükümlerine göre kamu özel işbirliği modeli çerçevesinde yürütülen projelerde faaliyette bulunan kurumların kazançları üzerinden yüzde 30 oranında kurumlar vergisi hesaplanacak.
Düzenlenmeyle, bu kurumların münhasıran bu faaliyetlerinden elde ettikleri kazançlara değil, tüm faaliyet kazançlarına bu oran uygulanacak. Hüküm, bu yasalara göre düzenlenen sözleşmelere doğrudan taraf olan kurumlar için geçerli olacak, taşeron sözleşmeleriyle alt yüklenicilerin bu kapsamda yürüttükleri faaliyetlerden elde ettikleri kazançlarında kurumlar vergisi oranına yönelik genel hükümler geçerli olacak.
Kurumlar Vergisi Kanunu'na eklenen ""yurt içi asgari kurumlar vergisi"" başlıklı hükme göre, hesaplanan kurumlar vergisi, indirim ve istisnalar düşülmeden önceki kurum kazancının yüzde 10'undan az olamayacak. Bu hesaplamada tam mükellef kurumlardan elde edilen iştirak kazançları istisnası, emisyon primi kazanç istisnası, sahip olunan taşınmazlardan elde edilen kazançlar dışında yatırım fon ve ortaklıklarının istisna kazançları, risturn istisnası, finansal kiralama şirketleri ve varlık kiralama şirketleri ile yapılan ""sat, geri kirala"" işlemlerinden elde edilen kazançlara uygulanan istisna, Türk Uluslararası Gemi Sicili'ne kayıtlı gemilerin işletilmesi ve devrinden elde edilen kazançlara uygulanan istisna ile girişim sermayesi fonu indirimi ve korumalı iş yeri indirimi dikkate alınmayacak. Mikro ve küçük işletme tanımına giren kurumlar vergisi mükelleflerinin teknoloji geliştirme bölgesi kazanç istisnası ile aynı işletmelerin AR-GE ve tasarım indirimleri de hesaplamada kazançtan indirilecek.
Payları, Borsa İstanbul Pay Piyasası'nda ilk defa işlem görmek üzere en az yüzde 20 oranında halka arz edilen kurumlar, ihracat yapan kurumlar ile sanayi sicil belgesini haiz ve fiilen üretim faaliyetiyle iştigal eden kurumların münhasıran üretim faaliyetinden elde ettikleri kazançlarına uygulanan indirimler nedeniyle ödenmeyen verginin yanı sıra düzenlemenin yürürlüğe girdiği tarihten önce Sanayi ve Teknoloji Bakanlığından alınan teşvik belgeleri kapsamındaki yatırıma katkı tutarları ile sınırlı olmak üzere mükelleflerin indirimli kurumlar vergisi uygulaması nedeniyle ödemedikleri kurumlar vergisi, asgari vergi hesaplaması nedeniyle ödenmesi gereken kurumlar vergisinden düşülecek.
İlk defa faaliyete başlayan kurumlar hakkında faaliyete başlanılan hesap döneminden itibaren 3 hesap dönemi boyunca bu hükümler uygulanmayacak. Bu düzenlemedeki indirim ve istisnalar düşülmeden önceki kurum kazancı ibaresi, hesap dönemi sonundaki ticari bilanço karına, kanunen kabul edilmeyen giderlerin eklenmesiyle bulunan tutarı ifade edecek.
Söz konusu oranı, sektörler, faaliyet konusu, iş kolları ya da üretim alanları itibarıyla ayrı ayrı veya birlikte sıfıra kadar indirmeye veya bir katına kadar artırmaya Cumhurbaşkanı, hükmün uygulamasına ilişkin usul ve esasları belirlemeye Hazine ve Maliye Bakanlığı yetkili olacak.
Bu hükümler, 2025 yılı ve izleyen vergilendirme dönemlerinde elde edilen kazançlara, özel hesap dönemine tabi olan kurumların ise 2025 takvim yılında başlayan özel hesap dönemi ve izleyen vergilendirme dönemlerinde elde edilen kazançlarına uygulanmak üzere yayımı tarihinde yürürlüğe girecek.
Kurumlar Vergisi Kanunu'nda yapılan değişikliğe göre, nihai ana işletmesinin konsolide finansal tablosundaki yıllık konsolide hasılatı, gelirin raporlandığı hesap döneminden önceki 4 hesap döneminin en az 2'sinde 750 milyon avro karşılığı Türk lirası sınırını geçen çok uluslu işletme gruplarının bağlı işletmelerinin ilgili hesap dönemindeki kazançları, ""yerel ve küresel asgari tamamlayıcı kurumlar vergisi""ne tabi tutulacak. Hesap döneminin 12 aydan farklı olması durumunda, hesaplanan konsolide hasılatın bir yıla tamamlanmasıyla tespit edilen tutar, söz konusu hasılat sınırının tespitinde dikkate alınacak.
Bu hüküm 2024 yılı ve izleyen vergilendirme dönemlerinde elde edilen kazançlara, özel hesap dönemine tabi olan kurumların ise 2024 takvim yılında başlayan özel hesap dönemi ve izleyen vergilendirme dönemlerinde elde edilen kazançlarına uygulanmak üzere yayımı tarihinde yürürlüğe girecek.
Yerel ve küresel asgari tamamlayıcı kurumlar vergisi çerçevesinde Kanun'a bazı tanımlar eklenecek, bu vergiden muaf olanlar ile bu vergiden istisna tutulan kazançlar belirlenecek.
Uluslararası deniz taşımacılığı faaliyetinden elde edilen kazançlar ile bu faaliyetle bağlantılı olarak gerçekleştirilen bazı faaliyetlerden elde edilen kazançlar yerel ve küresel asgari tamamlayıcı kurumlar vergisinden istisna tutulacak.
Yerel ve küresel asgari tamamlayıcı kurumlar vergisinden istisna edilen kazançlara ilişkin giderler veya istisna kapsamındaki faaliyetlerden doğan zararlar, istisna dışı kazançlardan indirim konusu yapılamayacak.
Vergi yükünün tespitinde dikkate alınan düzeltilmiş kapsanan vergilerin hesaplanması hüküm altına alınacak. Çok uluslu işletme grubunun ülkesel bazlı vergi yükü hesaplamasında, o ülkede bulunan bağlı işletmelerin hesaplanan düzeltilmiş kapsanan vergileri dikkate alınacak.
İlgili ülkenin mevzuatında kurumlar vergisi oranının asgari kurumlar vergisi oranı olan yüzde 15'in altında olması durumunda, Kabul Edilebilir Finansal Muhasebe Standartları'na göre hesaplanan ve ertelenmiş vergi varlığı hesaplarına alınan tutarlar, asgari kurumlar vergisi oranı uygulanarak yeniden hesaplanacak.
Kurumlar vergisinin uygulanmadığı ülkelerdeki işletmelere, zararların asgari kurumlar vergisi oranıyla çarpılması sonucu tespit edilen tutarları, sonraki hesap dönemlerindeki kapsanan vergilerde dikkate alabilme imkanı verilecek.
Yasayla vergi yükünün ayrı hesaplanacağı işletme gruplarına, ek cari dönem asgari tamamlayıcı kurumlar vergisi hesaplanacağı durumlara ve kapsanan vergilerin bağlı işletmeler arasındaki tahsisatına ilişkin düzenlemeler de hüküm altına alınacak.
İşletme bazlı kazanç veya zarar, işletmelerin finansal muhasebe net kazanç veya zararına belirtilen düzeltmeler uygulanarak tespit edilecek.
Yerel ve küresel asgari tamamlayıcı kurumlar vergisine yönelik bir vergi güvenlik müessesesi oluşturuluyor. Bu kapsamda aynı grup içerisindeki bağlı işletmeler arasındaki finansman temini işlemlerinde, borç alan bağlı işletmenin bulunduğu ülkedeki vergi yükünün asgari kurumlar vergisi oranının altında olması, borç veren bağlı işletmenin bulunduğu ülkede ise vergi yükünün asgari kurumlar vergisi oranının üstünde olması veya grup içi finansman nedeniyle oluşan faiz gelir ve giderleri dikkate alınmaksızın hesaplanan vergi yükünün asgari kurumlar vergisi oranının üstünde olması durumunda, borç alan bağlı işletme nezdinde katlanılacak ve işletme bazlı kazancın tespitinde gider olarak dikkate alınacak faiz gideri, borç veren bağlı işletmenin gelir olarak dikkate aldığı tutarla sınırlı olacak.
Alacaktan vazgeçme nedeniyle bağlı işletmelerin kayıtlarında gelir olarak dikkate alınan tutarların hangi durumlarda işletme bazlı kazanç veya zararın tespitinde dikkate alınmayacağı; nitelikli ve nitelikli olmayan vergi kredilerinin vergi yükünün tespitinde yapılacak oranlamada nasıl dikkate alınacağı belirlenecek.
Kanunla bağlı işletmeler arasında emsallere uygun olmayan işlemlerin nasıl düzeltileceği, ana merkez ve ona bağlı iş yeri arasındaki kazanç veya zararın veya vergi şeffaf işletmenin kazanç veya zararının tahsisine yönelik düzenlemeler hüküm altına alınacak.
Yerel ve küresel asgari tamamlayıcı kurumlar vergisi oranının tespitinde önem arz eden vergi yükünün hesaplanmasına yönelik hükümler düzenlenecek. Bu hükümleri uygulayan mükelleflerin, yerel ve küresel asgari tamamlayıcı kurumlar vergisi oranını tespit edebilmesine imkan sağlanacak.
Küresel asgari tamamlayıcı kurumlar vergisinin oranı yüzde 15 olacak.
Asgari kurumlar vergisi oranı ile bu kanuna göre tespit edilen oran arasındaki fark, küresel asgari tamamlayıcı kurumlar vergisi oranı olacak. Ülkesel bazlı vergi yükünün asgari kurumlar vergisi oranını aşması halinde ise küresel asgari tamamlayıcı kurumlar vergisi hesaplanmayacak.
Mükellef olacak küresel asgari tamamlayıcı kurumların belirlenmesi, vergilendirme dönemi, beyanı, tarhı, ödenmesi, vergi matrahının hesaplanmasına ilişkin hususlar belirlenecek.
Çok uluslu işletme gruplarına bağlı ve Türkiye'de yerleşik olan bağlı işletmeler ve iş ortaklıklarını tanımlayan ""yerel asgari tamamlayıcı kurumlar vergisi"", vergilendirme dönemi, beyan, tarh ve ödenmesine ilişkin hükümler de düzenlenecek.
İşletmelerin yeniden yapılandırılması uygulamasıyla gerçekleştirilen devirlerde vergi ertelemesi müessesi uygulanacak. Bu kapsamda varlıkların ve borçların devredilmesi sonucu oluşan kazanç veya zararlar, devreden bağlı işletmenin işletme bazlı kazanç veya zararının tespitinde dikkate alınmayacak.
Kanunda, birleşme, bölünme ve pay devirlerinde uygulanacak usullere yer veriliyor.
Yasayla Kamu İhale Kanunu'nda özel vergileme halleri de hüküm altına alınıyor. Buna göre, çok uluslu işletme grubunun nihai ana işletmesi olan şeffaf işletmenin işletme bazlı kazancı, belirlenen durumlarda bu işletmenin mülkiyet payına isabet eden miktarda azaltılacak.
Vergilemede indirilebilir kar payı uygulaması ve bu sistemin uygulandığı durumlarda işletme bazlı kazanca ilişkin koşullar belirleniyor.
Kar dağıtımına dayalı vergileme sisteminin uygulandığı durumlarda düzeltilmiş kapsanan vergilerin hesaplanması ve bu yöntemi kullanan bağlı işletmelerin izlemeleri gereken kurallar tespit ediliyor. Yatırım işletmelerine yönelik hesaplama yöntemi konusunda düzenlemeye gidiliyor.
Söz konusu düzenlemelere ilişkin usul ve esasları belirlemede Hazine ve Maliye Bakanlığı yetkili olacak.
Düzenlemenin yerel ve küresel asgari tamamlayıcı kurumlar vergisine yönelik hükümleri, 2024 yılı ve izleyen vergilendirme dönemlerinde elde edilen kazançlara, özel hesap dönemine tabi olan kurumların ise 2024 takvim yılında başlayan özel hesap dönemi ve izleyen vergilendirme dönemlerinde elde edilen kazançlarına uygulanacak.
Kurumlar Vergisi Kanunu'nda yapılacak değişiklikle, yerel ve küresel asgari tamamlayıcı kurumlar vergisinin uygulamasına yönelik vergileme kurallarıyla ilgili geçiş hükümleri düzenleniyor. Buna göre, yerel ve küresel asgari tamamlayıcı kurumlar vergisinin matrahında indirim konusu yapılacak maddi duran varlıkların net defter değerlerinin oranları ile bağlı işletmelerin çalışanlarının brüt ücretlerinin oranları 2032 hesap dönemine kadar yıllar itibarıyla yeniden belirleniyor.
Küresel asgari tamamlayıcı kurumlar vergisi beyannamesi, 2024 hesap dönemi için hesap döneminin kapandığı ayı izleyen 18. ayın son günü akşamına kadar beyan edilecek ve vergi bu tarihe kadar ödenecek, sonraki dönemlerde ilk defa bu verginin kapsamına girenler için beyan ve ödeme yönünden de bu hükümler uygulanacak.
1 Ocak 2024'ten önceki işlemler nedeniyle finansal tablolarda ertelenmiş vergi varlığı veya yükümlülüğü olarak kayıtlara alınan tutarlar, bu düzenlemenin uygulamasında dikkate alınacak. 30 Kasım 2021'den sonra ertelenmiş vergi varlığı olarak dikkate alınan ve ülkesel bazlı kazanç ve zararın hesaplanmasına dahil edilmeyen işlemlerden kaynaklanan tutarlar vergi yükünün tespitinde dikkate alınmayacak. Yetersiz vergilendirilen ödemeler esası kapsamında ilgili hükümler 1 Ocak 2025'ten itibaren elde edilen kazançlara uygulanacak.
Kurumlar vergisi oranının en az yüzde 20 olarak uygulandığı ülkelerde yetersiz vergilendirilen ödemeler esası kapsamında hesaplanan vergi, 31 Aralık 2025'ten önce başlayan (bu tarih dahil) ve 31 Aralık 2026 tarihi itibarıyla sona eren hesap dönemleri arasında sıfır olarak kabul edilecek. Belirtilen şartları birlikte sağlayan çok uluslu işletme grupları, ilgili ülke için bahsi geçen hükümlerde yer alan uygulamalardan herhangi birini seçebilecek.
Yurt Dışına Çıkış Harcı Hakkında Kanun ile Çeşitli Kanunlarda Değişiklik Yapılması Hakkında Kanun'da yapılan değişiklikle, yurt dışına çıkan vatandaşlardan çıkış başına alınacak harç tutarı 500 liraya yükseltilecek.
Buna göre harç, her yıl bir önceki yıla ilişkin olarak Vergi Usul Kanunu'nun ilgili hükümleri uyarınca belirlenen yeniden değerleme oranında artırılarak uygulanacak. Bu şekilde hesaplanan harç tutarının 10 liraya kadarki kesirleri dikkate alınmayacak. Bu kapsamda hesaplanan harcın uygulandığı yılın ocak ayının 10'uncu günü sonuna kadar yapılan yurt dışına çıkışlarda, bir önceki yılın sonu itibarıyla geçerli tutar üzerinden yapılmış harç ödemeleri için fark alınmayacak. Bu hüküm, düzenlemenin yayımını izleyen 10'uncu günde yürürlüğe girecek.
Genel Kurul'da kabul edilen AK Parti'nin önergesiyle kanuna 9. Yargı Paketi ile tüketicilerin korunmasına yönelik kanun teklifinin bazı maddelerinin de içinde olduğu 8 yeni madde ihdas edildi. Kanunun bir maddesinde ise değişikliğe gidildi.
Anayasa Mahkemesinin iptal kararı gerekçeleri dikkate alınarak, Yargıtay Birinci Başkanı, Danıştay Başkanı, Yargıtay Cumhuriyet Başsavcısı, Danıştay Başsavcısı, Yargıtay Birinci başkanvekilleri, Danıştay başkanvekilleri, Yargıtay Cumhuriyet Başsavcıvekili, Yargıtay ve Danıştay daire başkanları, Yargıtay ve Danıştay üyeleri ile Adalet Bakanlığı Müsteşarına 40.000, birinci sınıf hakim ve savcılardan aylık ödeme oranı yüzde 86 olanlara ve Adalet Bakanlığı Teftiş Kurulu ile Hakimler ve Savcılar Kurulu Teftiş Kurulunda fiilen görev yapan müfettişlere 35.000, diğer birinci sınıf hakim ve savcılara 30.000, birinci sınıfa ayrılmış hakim ve savcılara 26.000, diğer hakim ve savcılara ise 22.500 gösterge rakamının memur aylıklarına uygulanan katsayı ile çarpımı sonucu bulunacak miktarda aylık ek tazminat ödenecek. Bu düzenleme 15 Ağustos'tan itibaren uygulanacak.
Bu Kanuna tabi olan hakim ve savcılardan Anayasa Mahkemesinde görev yapanlara ödenen aylık ek ödenek ve Uyuşmazlık Mahkemesinde görev yapanlara ödenen ödenek ile bu düzenlemede belirlenen ek tazminattan yalnızca biri ve yüksek olanı ödenecek.
Anayasa Mahkemesi'nin iptal kararı gerekçeleri dikkate alınarak, İdari Yargılama Usulü Kanunu'ndaki değişikliğe gidilecek. Buna göre konusu 31 bin Türk lirasını geçmeyen vergi davaları, tam yargı davaları ve idari işlemlere karşı açılan iptal davaları hakkında idare ve vergi mahkemelerince verilen kararlar kesin olacak, bunlara karşı istinaf yoluna başvurulamayacak.
Aynı kanundaki değişiklikle, konusu 920 bin Türk lirasını aşan vergi davaları, tam yargı davaları ve idari işlemler hakkında açılan davalar temyiz edilebilecek. Bu düzenleme, 13 Temmuz'dan itibaren bu maddenin yürürlüğe girdiği tarihe kadar bölge idare mahkemelerince verilen kararlar hakkında da uygulanacak. Bu kararların temyiz süresi, bu maddenin yürürlüğe girdiği tarihten önce, tebliğ edilenler bakımından maddenin yürürlüğe girdiği tarihten itibaren, bu maddenin yürürlüğe girdiği tarihten sonra tebliğ edilenler bakımından ise tebliğ tarihinden itibaren 30 gün olacak.
Konusu 270 bin Türk lirasını aşıp 920 bin Türk lirasını aşmayan vergi davaları, tam yargı davaları ve idari işlemler hakkında açılan ve istinaf kanun yolu incelemesinde kaldırma kararı üzerine yeniden karar verilen davalar temyiz edilebilecek. Bu düzenleme, maddenin yürürlüğe girdiği tarihten sonra verilen kararlar hakkında uygulanacak.
İdari Yargılama Usulü Kanunu'nda öngörülen parasal sınırlar, her yıl, bir önceki yıla ilişkin olarak Vergi Usul Kanunu'nun mükerrer 298'inci maddesi hükümleri uyarınca tespit ve ilan edilen yeniden değerleme oranında, takvim yılı başından geçerli olmak üzere artırılmak suretiyle uygulanacak. Bu şekilde belirlenen sınırların 1000 Türk Lirasını aşmayan kısımları dikkate alınmayacak.
Duruşma yapılmasının zorunlu olduğu davaların belirlenmesinde davanın açıldığı, istinaf veya temyiz yoluna başvurulabilecek kararların belirlenmesinde ise ilk derece mahkemesi veya bölge idare mahkemesince nihai kararın verildiği tarihteki parasal sınır esas alınacak. Ancak nihai karar tarihinden sonra parasal sınırlarda meydana gelen artış, bölge idare mahkemesinin kaldırma veya Danıştay'ın bozma kararı üzerine yeniden bakılan davalarda uygulanmayacak. Bu düzenleme, 13 Temmuz'dan itibaren bu maddenin yürürlüğe girdiği tarihe kadar bölge idare mahkemelerince verilen kararlar hakkında da uygulanacak. Bu kararların temyiz süresi, bu maddenin yürürlüğe girdiği tarihten önce, tebliğ edilenler bakımından maddenin yürürlüğe girdiği tarihten itibaren, bu maddenin yürürlüğe girdiği tarihten sonra tebliğ edilenler bakımından ise tebliğ tarihinden itibaren 30 gün olacak.
Anayasa Mahkemesinin, Türkiye Enerji, Nükleer ve Maden Araştırma Kurumunun (TENMAK) kuruluşuna ilişkin Cumhurbaşkanlığı Kararnamesinin ""Kurum gelirleri"" başlıklı maddesinin iptal kararı dikkate alınarak, kurumun gelirlerine ilişkin düzenleme yapıldı.
TENMAK'ın gelirlerini, genel bütçeden yapılacak Hazine yardımları, kurum faaliyetlerinden elde edilecek gelirler, yayın gelirleri, kuruma ait taşınır veya taşınmaz malların gelirleri, işletme ve şirketler ile diğer birimlerden aktarılan gelirler, radyoaktif atık yönetimi için kuruma ödenen bedeller, fikri ve sınai mülkiyet haklarından elde edilen gelirler, kuruma yapılacak her türlü yardımlar, bağışlar ve vasiyetler oluşturacak.
Kurum, görev alanı ile ilgili konularda insan kaynağı yetiştirilmesi ve geliştirilmesini sağlamak amacıyla Cumhurbaşkanı tarafından belirlenen üst limitler dahilinde, diğer mevzuatta yer alan sınırlamalara tabi olmaksızın kurum tarafından çıkarılan yönetmeliğe göre ödül ve burslar verebilecek.
Hakim ve savcı yardımcılığı sınavında soru sorulacak alanlar arasına yeni hukuk alanları ekleniyor. Mülakata çağrılacak aday sayısı ise sınav ilanında belirtilen kadro sayısının iki katından bir katına indiriliyor.
Öte yandan görüşülmekte olan kanunun bir maddesinde de değişikliğe gidilerek, Kamu Görevlileri Sendikaları ve Toplu Sözleşme Kanunu hükümleri uyarınca kamu görevlileri sendikalarına üye olup, aylık veya ücretinden üyelik ödentisi kesilen kamu görevlilerine her ay aylık veya ücretleri ile birlikte toplu sözleşmeyle belirlenen tutarda toplu sözleşme ikramiyesi ödenecek."
https://www.aa.com.tr/tr/politika/cumhurbaskani-erdogan-amerikan-temsilciler-meclisinde-gorduklerimiz-karsisinda-insanlik-adina-biz-utandik/3287119,Cumhurbaşkanı Erdoğan: Amerikan Temsilciler Meclisi'nde gördüklerimiz karşısında insanlık adına biz utandık,"Cumhurbaşkanı Erdoğan, ""Önceki gün Amerikan Temsilciler Meclisi'ndeki o rezil sahneleri hep beraber seyrettik. Açıkçası orada gördüklerimiz karşısında insanlık adına biz utandık."" dedi.","Cumhurbaşkanı Recep Tayyip Erdoğan, ""Önceki gün Amerikan Temsilciler Meclisindeki o rezil sahneleri hep beraber seyrettik. Açıkçası orada gördüklerimiz karşısında insanlık adına biz utandık."" dedi.
Cumhurbaşkanı Erdoğan, Rize'de bir otelde düzenlenen akşam yemeğinde Sivil Toplum Kuruluşları (STK) ve Sektör Temsilcileri Buluşması'na katıldı.
&amp;amp;amp;amp;amp;amp;amp;amp;amp;amp;amp;amp;amp;amp;amp;amp;lt;br class=""k-br"" /&amp;amp;amp;amp;amp;amp;amp;amp;amp;amp;amp;amp;amp;amp;amp;amp;gt;
Rize'nin kanaat önderleri ve STK temsilcileriyle bir araya gelmekten memnuniyet duyduğunu söyleyen Erdoğan, buluşmaya vesile olanlara teşekkür ederek, toplantının Rize, ülke ve millet için hayırlı olmasını diledi.
Her fırsatta ata, dede topraklarına gelerek sılayırahim yaptığını belirten Cumhurbaşkanı Erdoğan, bugün de baba ocağı Rize'de her zaman olduğu gibi dolu dolu bir gün geçirdiklerini ve coşkulu bir toplu açılış töreni gerçekleştirdiklerini anlattı.
Açılış töreninde tamamlanan afet konutlarının anahtar teslimini yaptıklarını, bakanlıkların ve Rize Belediyesinin şehre kazandırdığı eserlerin resmi açılışını da gerçekleştirdiklerini anımsatan Erdoğan, şöyle devam etti:
""Toplam tutarı 1,6 milyar lirayı bulan tüm bu eser, hizmet ve yatırımların Rize'mize ve siz kardeşlerime hayırlı olmasını diliyorum. Bilhassa Ayder'e yaptığımız yatırımları çok çok önemsiyoruz. 2017'deki ziyaretimizde karşılaştığımız manzara bizleri çok üzmüştü. Çocukluğumuzun o temiz Ayder'i gitmiş, yerine derme çatma yapılarla, dev salıncaklarla, suları, doğası çöple kirlenmiş bir Ayder gelmişti. Vatandaşımızın, buraya gelen yerli yabancı misafirlerimizin şikayetlerini dinledik. O gün, 'böyle bir Ayder Yaylası bizi temsil edemez, Ayder'i doğal koruma projemizle şanına yakışır bir hale getireceğiz.' demiştik. Hamdolsun aradan geçen süre zarfında sözümüzü tuttuk.
Çevre ve Şehircilik Bakanlığımız ile Ayder Yaylası Koruma ve Yenileme Projesi'ni tamamladık. Bugün de diğer hizmetlerin yanı sıra toplam 1800 araç kapasiteli kapalı otoparkın resmi açılışını yaptık. Böylece güncel rakamla 2 milyar 667 milyar lirayı bulan yatırımla Ayder'i tekrar eski ihtişamına güzelliğine kavuşturduk. İnşallah yarın sabah da Ayder'de olacağız. Afetzede kardeşlerimize ev ve dükkanlarının anahtarlarını teslim ederek, sel felaketinin yaralarını sarma sözümüzü tutmanın bahtiyarlığını yaşadık. Rabb'im şehrimizi ve ülkemizi her türlü afetten muhafaza eylesin.""

Rize'ye sadece toplu açılış töreni için değil, Rizeli hemşehrileriyle hasbihal etmek, istişare etmek ve hasret gidermek için de geldiklerini dile getiren Cumhurbaşkanı Erdoğan, ""Türkiye'nin yakın çevresinde yaşanan olayları siz de takip ediyorsunuz. Millet olarak neredeyse her gün bölgemizde patlak veren yeni bir krizle uyanıyoruz. Rusya ve Ukrayna bizim Karadeniz'den iki komşumuz. Bu iki komşumuz arasındaki savaş maalesef 2,5 yıldır devam ediyor."" diye konuştu.
Rusya-Ukrayna savaşında binlerce insanın öldüğünü, şehirlerin yıkıldığını ve çocukların yetim kaldığını hatırlatan Erdoğan, ""Batılı savaş baronları dışında bu kan deryasından kazançlı çıkan olmadı. Halen ateşe benzin döküyorlar, yangını körüklemek için ellerinden geleni artlarına koymuyorlar. Biz ise barışın ve istikrarın tesisi için çalışıyoruz. İlk günden itibaren hep bunu yaptık, bunun için mücadele ettik. İki komşumuz arasında hakkaniyetli davranarak dengeli politika izleyerek bu ateşin Karadeniz'e sirayet etmesine engel olduk."" ifadelerini kullandı.

Çatışmalar başladığında Türkiye'yi eleştirenlerin ve hatta kışkırtanların Türkiye'ye hak verdiğini vurgulayan Cumhurbaşkanı Erdoğan, sözlerini şöyle sürdürdü:
""Aynı durum Gazze'de soykırıma uğrayan kardeşlerimiz için de geçerlidir. 7 Ekim'den beri Türkiye, zulme karşı durarak insanlığın vicdanı oldu. Kimseden çekinmeden, kimseden lafımızı esirgemeden, kimin ne dediğine bakmadan Gazzeli ve Filistinli kardeşlerimiz için harekete geçtik. İnsani yardımlarda, miktar bakımından, Gazze'ye en fazla yardım malzemesi gönderen ülkeyiz. İştirak ettiğimiz bütün uluslararası toplantılarda, İsrail'in Gazze'de yaptığı katliamları gündeme getirdik.""

Cumhurbaşkanı Erdoğan, Batı dünyasının bu süreçte çok kötü bir sınav verdiğini ve savunduklarını iddia ettikleri değerleri çiğneme pahasına İsrail'in yanında yer aldıklarına dikkati çekerek, şunları kaydetti:
""Önceki gün Amerikan Temsilciler Meclisi'ndeki o rezil sahneleri hep beraber seyrettik. Açıkçası orada gördüklerimiz karşısında insanlık adına biz utandık. Yemek kuyruğunda bekleyen insanları, çadırlarında uyurken vurulan çocukları, hastane kuvözlerinde öldürülen bebekleri düşündükçe gerçekten büyük bir mahcubiyet yaşadık. Mehmet Akif'in 'Medeniyet dediğin tek dişi kalmış canavar' ifadesinde anlamını bulan, o değişmez hakikate bir kez daha şahit olduk. Bakınız burada şunu açık açık söylemek isterim. Netanyahu gibi birine kırmızı halı sermek çok daha ileri gidip yalanlarını elleri şişinceye kadar alkışlamak Amerika için büyük bir akıl tutulmasıdır.""
Cumhurbaşkanı Erdoğan, ""Ekonomide, savunmada, siyasette, turizmde, güvenlikte, tarımda ve diğer alanlarda tam bağımsız Türkiye hedefimize ulaşmak için koşturuyoruz."" dedi.
Türkiye'den bazı siyasi partilerin, ""Şu anda hükümet Filistin Başkanı'nı Türkiye'ye davet etsin ve Parlamentoda konuştursun"" dediğini belirten Erdoğan, ""Size bunu davet etmediğimizi kim söylüyor. Davet ettiğimiz halde gelmeyen Sayın Abbas, kusura bakmasın önce bizden ayrıca özür dilemesi lazım. Davet ettik ama gelmedi. Bekliyoruz, bakalım gelebilecek mi? Gelir veya gelmez ama biz Filistin halkının, Filistinli kardeşlerimizin adına zaten söylenmesi gerekenleri her yerde her toplantıda dile getiriyoruz."" diye konuştu.
Kalbinde zerre kadar insanlık olan, vücudunda taş yerine kalp taşıyan hiç kimsenin böyle bir vicdansızlığı meşrulaştıramayacağını vurgulayan Erdoğan, şöyle konuştu:
""Hortlatılmak istenen haçlı zihniyeti tam olarak işte budur. Bir tarafta Temsilciler Meclisi'nde o 'Hitler müsveddesi' gibi olanın konuşmasını alkışlayanlar var ama diğer tarafta da Temsilciler Meclisi'nin dışında, bakıyorsunuz orada da yine binlerce insan bunları lanetliyor. 40 bin masumun katilini alkışlayanları gördükçe sadece insanlık için değil kendi geleceğimiz için de endişeleniyoruz. Bugün Gazze'yi yerle yeksan edenlerin o kirli gözlerini yarın Anadolu'ya dikmeyeceklerini kim garanti edebilir?
Bugün Gazze'deki katliama ses çıkarmayanların, aynısı başka ülkelerin başına geldiğinde tepki vereceğini kim iddia edebilir? Bunun için her fırsatta Türkiye, güçlü olmak, caydırıcı olmak, her alanda kendi kendine yeter konumda olmak zorundadır, diyoruz. Ekonomide, savunmada, siyasette, turizmde, güvenlikte, tarımda ve diğer alanlarda tam bağımsız Türkiye hedefimize ulaşmak için koşturuyoruz. Verdiğimiz mücadelenin tek bir gayesi vardır, geçmişte muhannete muhtaç olmanın acısını çok çekmiş bunun bedelini ödemiş ülkemizi, bir daha aynı tercihle karşı karşıya bırakmak istemiyoruz.""
Cumhurbaşkanı Erdoğan, son 22 yılda bu iddialarını hayata geçirmek için çok çalıştıklarını belirterek, maruz kaldıkları onca ihanete, sabotaja ve saldırıya rağmen her alanda önemli başarılara imza attıklarını vurguladı.
Ekonomide yılda ortalama yüzde 5,5 oranında büyüme kaydettiklerini, milli geliri 238 milyar dolardan 1,1 trilyon doların üzerine taşıdıklarını anlatan Erdoğan, satın alma paritesine göre de Türkiye'yi dünyada 11'nci sıraya çıkardıklarını aktardı.
İhracatı 35 milyar dolardan alıp, yaklaşık 256 milyar dolara yükselttiklerini de vurgulayan Erdoğan, ""Turist sayısını 15 milyondan yaklaşık 57 milyona, turizm gelirlerimizi de 54,3 milyar dolara çıkartarak büyük bir başarıya imza attık. Savunma sanayinde göreve geldiğimizde yüzde 80'leri bulan dışa bağımlılığımız bugün tersine döndü, yüzde 20 seviyelerine indi. Artık birçok ihtiyacımızı kendimiz karşılıyor, hatta yıllık 5,5 milyar dolardan fazla savunma ürünü ihracatı gerçekleştiriyoruz."" ifadelerini kullandı.
Cumhurbaşkanı Erdoğan, terörle mücadele konusunda çok iyi bir yerde olunduğuna işaret ederek, şöyle konuştu:
""Terör örgütlerinin mevcudiyetini sınırlarımız içinde önemli ölçüde bitirdik, sınırlarımız dışında da teröristlere nefes aldırmıyoruz. Irak'ın kuzeyinde devam eden Pençe Kilit Harekatı'yla bölücü örgütü sınırlarımızdan epeyce uzaklaştırdık. Suriye'deki operasyonlarımızda zaten aynısını daha önce başarmıştık. Suriye sahasındaki güvenlik kuşağımızın eksik kalan yerlerini, vakti saati geldiğinde inşallah tamamlayacağız. Evlatlarımıza terör tehdidinin olmadığı bir ülke teslim etmekte kararlıyız.""
Erdoğan, tüm bunları söylerken ekonomide karşı karşıya olunan zorlukları da inkar etmediklerinin altını çizerek, ""Bunların üstesinden gelmek amacıyla geçen yıl uygulamaya koyduğumuz Orta Vadeli Program'ın olumlu etkilerini görmeye başladık. Merkez Bankası rezervlerimiz, tarihimizin hiçbir döneminde görmediğimiz bir hızla artıyor. Risk primimiz 700 baz puan seviyelerinden 260 baz puanın altına düştü. Daha çok siyasi sebeplerle alındığımız gri listeden çıktık."" açıklamasında bulundu.
Yıllardır Türkiye'ye haksızlık yapan kredi derecelendirme kuruluşlarının bile haklarını teslim etmek mecburiyetinde kaldığını anlatan Erdoğan, ""Enflasyonun ateşi bundan sonra daha hızlı düşmeye başlayacak. Son iki yılda özellikle fiyat balonunun oluştuğu sektörlerde dengelenme hız kazandı. 6 Şubat depremlerinin yaralarını son süratle sararken bütçe dengelerini de iyileştiriyoruz."" değerlendirmesinde bulundu.
İstihdam noktasında da sevindirici haberlerin gelmeye devam ettiğini belirten Erdoğan, ""Son olarak mayıs ayı işgücü verileri, rekorlar kırdığımız 2023 senesi yıllık verilerinden bile daha iyi seviyede geldi. İşsizlik oranı bir önceki yıla göre 1,1 puan azalarak yüzde 8,4 seviyesinde gerçekleşti."" ifadesini kullandı.
Herhangi bir yol kazasına mahal vermeden ve popülizm tuzağına düşmeden programı kararlılıkla uygulayacaklarını vurgulayan Erdoğan, şunları kaydetti:
""Buradaki tüm kardeşlerimden bize, hükümetimize ve politikalarımıza güvenmeye devam etmelerini istirham ediyorum. Felaket tellallarına lütfen kulak asmayın. Birlik ve beraberliğimize kastedenlere lütfen prim vermeyin. Türkiye'ye düşmanlık besleyenlerin oyunlarına lütfen gelmeyin. Şunu hiçbir zaman unutmayın Türkiye, bu sürecin sonunda artık çok farklı bir ülke olacak. Türk ekonomisi bu dönemi atlattıktan sonra hedeflerine çok daha hızlı koşacak. Bugünün Türkiye'si nasıl 20 sene öncesiyle kıyas dahi edilmezse emin olun yarının Türkiye'si de bugünden fersah fersah ileride olacak, bundan en küçük bir şüphe dahi duymuyoruz.""
Erdoğan, programı düzenleyenlere teşekkürlerini ileterek, açılışını yaptıkları eserlerin Rize'ye hayırlı olmasını diledi.
Programa, Çevre, Şehircilik ve İklim Değişikliği Bakanı Murat Kurum, Enerji ve Tabii Kaynaklar Bakanı Alparslan Bayraktar, Gençlik ve Spor Bakanı Osman Aşkın Bak, İçişleri Bakanı Ali Yerlikaya, Milli Eğitim Bakanı Yusuf Tekin, Ulaştırma ve Altyapı Bakanı Abdulkadir Uraloğlu, Sağlık Bakanı Kemal Memişoğlu, Tarım ve Orman Bakanı İbrahim Yumaklı, AK Parti Genel Başkan Yardımcıları Erkan Kandemir, Fatma Betül Sayan Kaya, Hayati Yazıcı ve Ömer İleri ile Cumhurbaşkanlığı Yüksek İstişare Kurulu üyesi ve eski TBMM Başkanı İsmail Kahraman da katıldı."
https://www.aa.com.tr/tr/gundem/malatyada-saglik-calisanlari-israilin-filistine-yonelik-saldirilarini-protesto-etti/3287091,Malatya'da sağlık çalışanları İsrail'in Filistin'e yönelik saldırılarını protesto etti,"Malatya'da sağlık çalışanları, düzenledikleri yürüyüşle İsrail'in Filistin'e yönelik saldırılarını protesto etti.","Sağlık çalışanları, İsrail saldırılarını kınayan pankartlarla Kanalboyu Caddesi'nden Kernek Meydanı'na kadar yürüdü.
Meydanda grup adına konuşan Dr. Abdullah Dinçadam, Gazze'de 7 Ekim 2023'ten bu yana binlerce insanın şehit edildiğini anımsattı.
Gazze'de yapılan vahşeti iliklerinde hissettiklerini, siyonist rejimin işgal ettiği topraklarda katliam yaptığını aktaran Dinçadam, şöyle konuştu:

""İşgalci İsrail'in 7 Ekim'den bu yana devam eden saldırılarında vefat edenlerin sayısı 40 bini yaralıların sayısı ise 100 bini geçti. 20 bine yakın çocuk yetim kaldı. İsrail'in Gazze'de bulunan hastanelere yönelik saldırıları katliamlara dönüştü ancak söz konusu saldırılar uluslararası alanda henüz bir yaptırıma maruz bırakılmadı. Yaptırıma maruz bırakılmadığı gibi siyonist rejimin eli kanlı başkanı dakikalarca ABD kongresinde alkışlanmış, adeta yapılan zulümle dalga geçilmiştir. Gazze'deki soykırım insanlık tarihine kara bir leke olarak kazınırken ABD, İsrail Başbakanı soykırımcı, katil ve savaş suçlusu Netanyahu'yu ülkesine davet etmiş, ABD Parlamentosunda konuşma imkanı sunmuştur.""

Dinçadam, Gazze'deki vahşetle ilgili Netanyahu'nun kurduğu gerçek dışı cümlelerin, ABD'li parlamenterler tarafından ayakta alkışlandığını kaydederek, ""ABD Parlamentosu tıpkı Hitler Almanya'sındaki gibi yüzyıllarca hafızalarda silinmeyecek bir utanç fotoğrafı vermiştir. ABD'nin demokrasi ve özgürlük maskesi bu korkunç fotoğrafla bir kez daha düşmüştür."" dedi.
Yürüyüşe, sağlık çalışanları ile bazı sivil toplum kuruluşlarının temsilcileri katıldı."
https://www.aa.com.tr/tr/saglik/saglik-bakanligindan-dunya-hepatit-gunu-aciklamasi/3287056,"Sağlık Bakanlığından ""Dünya Hepatit Günü"" açıklaması","Sağlık Bakanlığı, Türkiye'nin 5 yaş altı çocuklarda akut Hepatit B görülme sıklığının 100 binde 1'in altına indirilmesi hedefine 2009 itibarıyla ulaştığını ve bunun halen sürdürüldüğünü bildirdi.","Bakanlıktan ""Dünya Hepatit Günü"" dolayısıyla yapılan yazılı açıklamaya göre, bu yılın teması, ülkelerde tanı ve tedaviye erişimi genişletmek için işbirliğine vurgu yapan ""Harekete Geçme Zamanı"" olarak belirlendi.
Hepatit, en basit anlamıyla karaciğer iltihabı olarak tanımlanırken, viral hepatitler, kronik karaciğer hastalığı, siroz ve karaciğer kanserine yol açabilen, tüm dünyada yaygın olarak görülen önemli halk sağlığı sorunları arasında yer alıyor.
Viral hepatitlere, başta Hepatit A, Hepatit B, Hepatit C, Hepatit D ve Hepatit E virüsleri olmak üzere farklı virüs tiplerinin sebep olabiliyor. Özellikle Hepatit B ve Hepatit C virüsleri, uzun vadede kronik karaciğer hastalığı, siroz veya karaciğer kanserine yol açabiliyor.
Kirlenmiş su ve besinlerle salgınlara yol açabilen, kötü hijyenik koşullarda kolaylıkla bulaşabilen bir hastalık olan Hepatit A enfeksiyonu, çocukluk çağında hafif belirtilerle geçiriliyor, ileri yaşlarda ise daha ağır seyredip şiddetli karaciğer hastalığına sebep olabiliyor.
Bebeklere 18'inci ve 24'üncü aylarda, risk grubundaki kişilere de en az 6 ay ara ile 2 doz halinde sağlık kuruluşlarında Hepatit A aşısı uygulanıyor, bu aşı kapsayılıcılığı yüksek oranlarda sürdürülüyor.
Hepatit B'nin bulaşma yolları arasında, kontrol edilmemiş kan ve kan ürünlerinin damar yoluyla vücuda verilmesi, sterilize edilmemiş cerrahi malzemelerin kullanıldığı diş tedavisi ve tıbbi müdahaleler, tıraş bıçağı, diş fırçası gibi eşyaların paylaşımı, sterilize edilmemiş araçlarla dövme, akupunktur veya vücut takılarının uygulanması, Hepatit B ve Hepatit C taşıyıcılarının aile içi teması ve korunmasız cinsel ilişki yer alıyor.
Hepatit C virüsünün bulaşma yolları, Hepatit B virüsü bulaşma yolları ile benzer olmakla birlikte esas yayılma yolu hastalık bulaşmış kan ve kan ürünleri ile doğrudan temas olarak ön plana çıkıyor.
Ancak Hepatit C virüsü bulaşmış kan ile temas etmiş diğer vücut sıvıları da bulaşma açısından kaynak olabiliyor. Hepatit C virüsüne karşı aşı henüz bulunmamakla birlikte kullanılmaya başlanan yeni ilaçlarla tedavide yüzde 95'in üzerinde iyileşme sağlanıyor.
Açıklamada, Hepatit B hastalığından korunmanın en etkili yolunun aşılanma olduğu vurgulanarak, şu bilgilere de yer verildi:
""Ülkemizde Hepatit B aşısı 1998 itibarıyla Sağlık Bakanlığı Çocukluk Dönemi Aşı Takvimi'ne eklenmiştir. 2005-2009 yıllarında okullarda yapılan destek aşılamaları ve risk grubu aşılamaları uygulamaya alınmıştır. Bakanlığımızca yürütülen 'Genişletilmiş Bağışıklama Programı' kapsamındaki Hepatit B kontrol programı stratejilerine göre Hepatit B aşılamaları yüksek öncelikli strateji olarak belirlenmiştir. Bağışıklama hizmetleri, Bakanlığımız tarafından yürütülen en önemli ve etkili koruyucu sağlık hizmetlerinden biridir.""
""Birleşmiş Milletler (BM) Sürdürülebilir Kalkınma Amaçları'nın başarı göstergelerinden biri 5 yaş altı çocuklarda akut Hepatit B hastalığı görülme sıklığının yüz binde 1'in altına indirilmesidir. Ülkemizde bu hedefe 2009 itibarıyla ulaşılmış ve halen sürdürülmektedir."" ifadelerine yer verilen açıklamada, Hepatit B aşısının, bebeklerde ilk dozunun doğumda, 2. ve 3. dozlarının ise 1 ve 6 aylıkken uygulandığı hatırlatıldı.
Açıklamada, Hepatit B aşısının risk grubundaki kişilere ise 0, 1 ve 6 ay takvimi ile 3 doz olarak uygulandığı ifade edildi.
Hepatit D virüsünün, Hepatit B virüs enfeksiyonu olan kişilerde hastalığa yol açtığı, kişide Hepatit B virüsü yoksa Hepatit D virüsünün de enfeksiyon yapamayacağına dikkatin çekildiği açıklamada, ""Hepatit B virüs enfeksiyonu olan kişilerde Hepatit D virüsü, hafif seyreden Hepatit B virüs enfeksiyonunu daha ağır ve hızlı seyreden bir hastalığa dönüştürebilir."" uyarısında bulunuldu.
Hepatit D virüsünün kan ve kan ürünleri temasıyla, kas içi veya damar içi enjeksiyonla, cinsel yolla ve mukoza yoluyla bulaşabildiğine işaret edilen açıklamada, Hepatit E virüsünün ise dışkı ile temas yoluyla bulaştığı, vahşi ve evcil hayvanlarda bulunduğu anlatıldı.
Hepatit E hastalığının gebelikte geçirildiğinde daha ciddi seyredebileceği belirtilen açıklamada, özellikle gebelerde son 3 aylık dönemde düşük, erken doğum, ciddi karaciğer yetmezliği riskinin artmasına sebep olabileceği hatırlatıldı.
Hepatit E virüsünün aşısının olmadığı anımsatılan açıklamada, aşı dışında hepatitlerden korunmanın en etkili yolunun, bulaşma şekline göre gerekli korunma önlemlerinin alınması olduğu bilgisi verildi."
https://www.aa.com.tr/tr/dunya/israilin-gazzede-guvenli-oldugunu-iddia-ettigi-bolgelerdeki-saldirilarinda-54-kisi-oldu/3287039,"İsrail'in Gazze'de ""güvenli"" olduğunu iddia ettiği bölgelerdeki saldırılarında 54 kişi öldü","İsrail ordusunun, Gazze Şeridi'nde ""güvenli"" olduğunu iddia ettiği bölgelerde, 1 günde düzenlediği saldırılarda, 54 Filistinli hayatını kaybetti.","Gazze'deki hükümetin medya ofisinden yapılan yazılı açıklamada, binlerce yerinden edilmiş insanın barındığı Deyr el-Belah'taki okula düzenlenen saldırıda 15'i çocuk ve 8'i kadın, 31 can kaybının olduğu, onlarca kişinin yaralandığı aktarıldı.
Gazze'deki hükümetin Sağlık Bakanlığı ise Han Yunus'ta İsrail ordusunun daha önce ""güvenli"" olduğunu iddia ettiği bölgelerde sabah düzenlediği saldırılarda 23 Filistinlinin öldüğünü ve 89 kişinin yaralandığını açıkladı.

Sağlık Bakanlığı, İsrail ordusunun Gazze Şeridi'ne saldırıları nedeniyle Filistinlilerin sürekli yaşadıkları bölgeleri terk etmek zorunda kaldığını hatırlattı.
Han Yunus'ta İsrail ordusunun daha önce ""güvenli"" olduğunu iddia ettiği bölgelerde çok sayıda sağlık merkezinin saldırılar nedeniyle hizmet dışı kaldığı vurgulandı.

İsrail askerlerinin, işgal altındaki Batı Şeria'nın Nablus kentine düzenlediği hava saldırısı ve baskında 1 çocuğun öldüğü, 3'ü ağır 28 kişinin yaralandığı bildirildi.
Filistin resmi ajansı WAFA'ya göre, İsrail güçleri, Nablus'a bağlı Balata Mülteci Kampı'ndaki El-Cemasin Mahallesi'ne dron ile saldırı düzenledi. İsrail güçleri ayrıca, çok sayıda zırhlı araçla kampı basarak, yüksek binalara keskin nişancı yerleştirdi.
Filistin Kızılayından yapılan açıklamada ise hava saldırısı ve baskında 17 yaşındaki 1 çocuğun öldüğü, 3'ü ağır 28 kişinin yaralandığı belirtildi.
Ağır yaralı olanlardan birinin, bölgedeki yaralıları tahliye etmeye çalışırken saldırıya uğrayan Filistin Kızılayı çalışanı olduğu da kaydedildi.
İsrail ordusu da yaptığı açıklamada, Nablus'a hava saldırısı düzenlediğini doğruladı.
Son ölümle işgal altındaki Batı Şeria ve Doğu Kudüs'te 7 Ekim 2023'ten bu yana İsrail askerleri ile Filistin topraklarını gasbeden İsraillilerin saldırılarında ölenlerin sayısı 590'a yükseldi."
https://www.aa.com.tr/tr/gundem/cumhurbaskani-erdogan-guneysu-devlet-hastanesi-insaatinda-incelemelerde-bulundu/3287018,"Cumhurbaşkanı Erdoğan, Güneysu Devlet Hastanesi inşaatında incelemelerde bulundu","Cumhurbaşkanı Recep Tayyip Erdoğan, memleketi Rize'nin Güneysu ilçesinde yapımı devam eden Güneysu Devlet Hastanesi inşaatında incelemelerde bulundu.","Cumhurbaşkanı Erdoğan, Valilik önündeki ""Ayder Yaylası Koruma ve Yenileme Projesi, İl Geneli Kentsel Dönüşüm ve Afet Konutları Anahtar Teslimi ve Toplu Açılış Töreni"" öncesinde Güneysu'da vatandaşlarla görüştü, çocuklarla hatıra fotoğrafı çektirdi.
Ardından Güneysu Devlet Hastanesi inşaatında inceleme yapan Erdoğan, yetkililerden çalışmaların son durumuna ilişkin bilgi aldı.

Cumhurbaşkanı Erdoğan'a, Sağlık Bakanı Kemal Memişoğlu ve Rize Valisi İhsan Selim Baydaş da eşlik etti.

Cumhurbaşkanı Erdoğan, toplu açılış töreninin ardından da Rize Valiliğine geçti.
Rize Valisi İhsan Selim Baydaş tarafından karşılanan Erdoğan, polis tören mangasını selamladı.
Erdoğan, daha sonra makamında Vali Baydaş ve Rize Belediye Başkanı Rahmi Metin'den kente dair bilgi aldı, Valilik Şeref Defteri'ni imzaladı.
Valilik çıkışında Erdoğan, kendisini bekleyen vatandaşları selamladı.
"
https://www.aa.com.tr/tr/dunya/israilin-guvenli-oldugunu-iddia-ettigi-bolgelerdeki-saglik-merkezlerinin-cogu-hizmet-disi-kaldi/3286987,"İsrail'in ""güvenli"" olduğunu iddia ettiği bölgelerdeki sağlık merkezlerinin çoğu hizmet dışı kaldı","Gazze Şeridi'ndeki Sağlık Bakanlığı, Han Yunus kentinde İsrail ordusunun daha önce ""güvenli"" olduğunu iddia ettiği bölgelerde saldırılar nedeniyle çok sayıda sağlık merkezinin hizmet dışı kaldığını duyurdu.","Sağlık Bakanlığından yapılan yazılı açıklamada, İsrail ordusunun Gazze Şeridi'ne saldırıları nedeniyle Filistinlilerin sürekli yaşadıkları bölgeleri terk etmek zorunda kaldığı belirtildi.
Açıklamada, özellikle Han Yunus'ta İsrail ordusunun daha önce ""güvenli"" olduğunu iddia ettiği bölgelerde çok sayıda sağlık merkezinin saldırılar nedeniyle hizmet dışı kaldığına işaret edildi.
Tıbbi ihtiyaçların had safhaya ulaştığı belirtilen açıklamada, ""Acil ihtiyaca rağmen Avrupa Hastanesi'nin yeniden hizmete alınması artık mümkün değil."" ifadelerine yer verildi.

Açıklamada, tüm zorluklara ve engellere rağmen hala faaliyet gösteren tek hastane olan Han Yunus'taki Nasır Hastanesi'nin hizmet dışı kalma olasılığı konusunda uyarıda bulunulurken, bu durumun bir sağlık felaketinin habercisi olabileceği kaydedildi.
Sayıları artan yerinden edilmiş kişilerin yaşadığı susuzluğun yanı sıra kanalizasyonun aktığı ve çöplerin biriktiği yerler arasında yaşam alanları kurulması, hijyen malzemelerine ulaşılamamasının, virüs, salgın hastalıklar ve çocuk felcinin yayılmasını tamamen elverişli hale getirdiği aktarıldı.
Bakanlık, ayakta kalmaya çalışan sağlık kuruluşlarının korunması, sağlık hizmetlerinin sürekliliğinin sağlanması ve gerekli ihtiyaçların temini için uluslararası kuruluşlara hızlı ve acil müdahalede bulunma çağrısı yaptı.

Gazze'deki hükümetin Medya Ofisinin son verilerine göre, yerinden edilme ve aşırı kalabalık nedeniyle 1 milyon 700 binden fazla yerinden edilmiş kişi bulaşıcı hastalıklara yakalandı.
Sınır Tanımayan Doktorlara (MSF) göre, Han Yunus'taki Gazze Avrupa Hastanesi, İsrail'in tahliye emirleri nedeniyle temmuz ayının başında hizmet dışı kalmıştı.
İsrail'in 7 Ekim'den bu yana Gazze Şeridi'ne düzenlediği saldırılarda en az 16 bin 172'si çocuk, 10 bin 798'si kadın olmak üzere 39 bin 258 Filistinli öldü, 90 bin 589 kişi yaralandı."
https://www.aa.com.tr/tr/gundem/cumhurbaskani-erdogan-milletimizin-teveccuhune-layik-olmak-icin-gece-gunduz-kosturuyoruz/3286816,Cumhurbaşkanı Erdoğan: Milletimizin teveccühüne layık olmak için gece gündüz koşturuyoruz,"Cumhurbaşkanı Erdoğan, Milletimizin teveccühüne layık olmak için gece gündüz koşturuyoruz."" şeklinde konuştu.","Cumhurbaşkanı Erdoğan, Valilik önünde düzenlenen Ayder Yaylası Koruma ve Yenileme Projesi, İl Geneli Kentsel Dönüşüm, Afet Konutları Anahtar Teslimi ve Toplu Açılış Töreni'ne katıldı.
&amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;lt;br class=""k-br"" /&amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;amp;gt;
Yaklaşık 5 ay sonra ata toprağı Rize'de olmaktan memnuniyet duyduğunu belirten Erdoğan, ""Köküm sensin, dalım sensin, evim sensin, yolum sensin, gönlüm sensin, dilim sensin. Rabb'im vermiş seni bize, ömrüm sana feda Rize. Köküm olan, dalım olan, evim barkım yolum olan, gönlümden ve dilimden düşmeyen Rize'yi bugün bir kez daha sevgiyle selamlıyorum."" ifadelerini kullandı.
Rize ile aralarına kimsenin giremeyeceğini vurgulayan Cumhurbaşkanı Erdoğan, gönülden gönüle giden o gizli yolu kimsenin yıkamayacağını ve Rize'nin her zamanki gibi evladını aşkla bağrına bastığını söyledi.
Rize'ye dün öğleden sonra geldiklerini anımsatan Erdoğan, şöyle devam etti:
""Hem sizlerle kucaklaşalım hem de inşası tamamlanan eserlerin toplu açılışını yapalım istedik. Rize'ye hizmet bizim ev ödevimiz. Ev ödevimizi Allah'a şükür bugüne kadar aksatmadık. Hemşehrilerimden daima tam not aldık. Girdiğimiz tüm seçimlerde Rize'nin güçlü desteğini yanımızda bulduk. 31 Mart'ta da Rizeli hemşehrilerimiz bize sahip çıktı. Partimizden ve ittifakımızdan desteklerini esirgemedi. AK Parti'nin 'Gerçek Belediyecilik' vizyonuna verdiğiniz destek için her birinize sizlerin şahsında, tüm hemşehrilerime teşekkür ediyorum. Şehirlerimize hizmet sevdamız dönemlik değil ömürlüktür.
Rize ile bağımız da bu can tende oldukça güçlenerek devam edecektir. Allah ömür verdikçe Rize ve diğer 80 ilimiz için çalışmaya, taş üstüne, taş koymaya, hayalleri tek tek gerçekleştirmeye devam edeceğiz. Ne deriz o güzel kelam-ı kibarda? 'Gönül ne kahve ister ne kahvehane. Gönül muhabbet ister, kahve bahane.' Bizim için de önemli olan milletimizle gönül köprülerimizi yenilemektir. Ziyaretlerimizde, mitinglerimizde, toplu açılış törenlerimizde ve iştirak ettiğimiz farklı programlarda bunu yapıyoruz. Milletimizin teveccühüne layık olmak için gece gündüz koşturuyoruz.""
Cumhurbaşkanı Erdoğan, Rize'de, afet konutlarının anahtar teslimini yapmak ve inşası tamamlanan eserlerin açılışını gerçekleştirmek üzere bulunduklarını hatırlatarak, ""2021'de Rize'miz sel afetine maruz kaldı. Bir bayram günü yaşanan sel felaketinde can kayıplarımız oldu. Selde vefat eden kardeşlerimize tekrar Allah'tan rahmet diliyorum. Son yılların en şiddetli sel baskınında yuvalarımız, dükkanlarımız da zarar görmüştü. Millet olarak bayram günü acıyı yaşamış kardeşlerimize yaralarının sarılacağı, evlerinin en kaliteli şekilde yapılacağının sözünü vermiştik. Hemen birkaç gün içinde kolları sıvadık, temellerimizi attık. Gece gündüz demeden arkadaşlarımız çalıştı."" ifadelerini kullandı.

Afetzedeler için inşa edilen köy evleri, konutlar, dükkanlar, çay alım evlerini, altyapıları ve çevre düzenlemeleriyle birlikte söz verdikleri şekilde tamamladıklarını belirten Erdoğan, şunları kaydetti:
""AFAD Başkanlığımız, TOKİ ile beraber Çayeli Büyükköy ve merkez Muradiye'de 108 konutun yanı sıra 10 dükkanı tüm altyapısı ve üstyapısıyla tamamladı. Bugün işte bunların anahtar teslimini gerçekleştiriyoruz. Rabb'im Rize'mize ve ülkemize bir daha bu tür acılar yaşatmasın niyazında bulunuyorum. Tabii Rize'de sadece afet bölgesinde çalışmadık, şehrimizin birçok noktasında kentsel dönüşüm projelerini hayata geçirdik. Gerçekten muhteşem eserlere imza attık. Yine TOKİ tarafından Rize merkez Taşlıdere'de 133 konut ve 20 dükkan ile Güneysu'da 127 sosyal konut inşa edildi. Kentsel dönüşüm projelerimizle 260 konutun ve 21 dükkanın yapımını tamamladık. Yeni, sıcak, güvenli yuvalarının da kardeşlerime hayırlı uğurlu olmasını diliyorum. Böylece toplamda 368 konut ve 31 dükkanı teslim etmiş oluyoruz.""
Ayder Yaylası Koruma ve Yenileme Projesi, kapalı otopark inşaatı ile altyapı ve çevre düzenlemesinin de resmi açılışını yaptıklarını söyleyen Erdoğan, 1800 araçlık kapalı otoparkın, eşine az rastlanır şekilde üstü yeşil alan ve ağaçlarla süslenerek yer altına inşa edildiğini belirtti.
Artık Ayder Yaylası'nda araçların bu otoparklara bırakıldığını ifade eden Erdoğan, sözlerini şöyle sürdürdü:
""Vatandaşımız ring aracına biniyor, ziyaretini yapıyor, keyfini çıkarıyor ve aracına geri dönüyor. Ayder'in hiçbir yerinde insan kaynaklı kirlilik yaşanmıyor. Toplam 517 milyon lira maliyetle hizmete verdiğimiz bu önemli altyapı yatırımının da şehrimize ve ülkemize hayırlı olmasını diliyorum. Böylece sadece çevre ve şehircilik alanında bugün Rize'mize 855 milyon liralık bir yatırımı kazandırmış oluyoruz. Karadeniz'in göz bebeği olan Ayder'e yaptıklarımız bunlarla sınırlı değil. Altyapı yenilemesi, çevre düzenlemeleri ve diğer pek çok çalışmamızla Ayder'imizi kirlilikten, çirkin yapılaşmadan kurtardık.
Yıktığımız çarpık binaların yerine bir termal otel ve 6 apart otel inşa ettik. Bu otellerin tüm inşa malzemeleri de bölgenin yöresel özelliklerine ve renklerine uygun şekilde doğal malzemelerle yapıldı. Ayder'de daha evvel yapılmış tüm otellerin, evlerin, kirli suları Fırtına Deresi'ne akıyordu. Son teknolojiye sahip bir arıtma tesisi yaparak su kirliliğini de önledik. Güncel rakamlarla Ayder'e toplam 2 milyar 687 milyon liralık yatırım yaparak eski güzelliğine kavuşturduk. Ayder'in güzelliğine güzellik katan bütün bu projelerde emeği olan Çevre ve Şehircilik Bakanlığımızı, Sayın Bakan ve ekibini tebrik ediyor, mimarlarımıza, mühendislerimize, işçilerimize ayrıca teşekkür ediyorum.""

Erdoğan, Rize Belediyesinin merkezde hayata geçirdiği 4 farklı projeyi, Milli Eğitim Bakanlığının Merkez, Pazar ve Ardeşen'de inşa ettiği anaokulları ve ilkokulları, Gençlik ve Spor Bakanlığınca Güneysu, Ardeşen ve Kalkandere'de tamamlanan eserleri, İl Özel İdaresinin şehre ve ilçelere kazandırdığı eserleri, projeleri ve yapım işleri ile Milli Parklar 12. Bölge Müdürlüğü ve İller Bankası tarafından tamamlanan düzenleme ve yapım işlerini bugün resmen açtıklarını söyledi.
Erdoğan, ""Böylece farklı alanlarda toplam tutarı 1,6 milyar lirayı bulan 32 kalem hizmet, eser ve yatırımı şehrimize kazandırıyoruz."" dedi.
Bu hizmetlerin Rize'ye kazandırılmasına vesile olan belediye ve kurumları tebrik eden Erdoğan, ""Rabb'im, Rizeli kardeşlerimizin hayır duasını alacak daha nice açılışlar yapmayı bizlere nasip eylesin."" temennisinde bulundu.
""Aşkınan çalışan yorulmaz."" sözlerini anımsatan Erdoğan, kendilerinin de ülkeye, millete hizmet ettiklerinde yorulmadıklarını ve yorulmayacaklarını vurguladı.
Rize'nin ve bölgenin ekonomisine çarpan etkisi yapacak diğer vizyon projelerinin inşasının da hızla devam ettiğini belirten Erdoğan, konuşmasını şöyle sürdürdü:
""Rize İyidere Lojistik Limanı'nın yapımında önemli bir eşiği daha aştık. Liman inşaatının gerçekleşme oranı yüzde 50'yi geçti. Proje bedeli 6,4 milyar liraya varan bu muazzam projeyi inşallah 2026'da tamamlamayı hedefliyoruz. Liman hizmete girdiğinde burası, inşallah Karadeniz havzasında büyük tonajlı gemilerin yeni adresi olacaktır.""
Erdoğan, seyrüsefer süresini kimi rotalarda bir aydan 15 güne indiren özelliği ile bu limanın, Türkiye'nin deniz ticaretinden aldığı payı daha da artıracağını vurgulayarak, tüm bunlara ilave daha birçok projeyi de hizmete sunarak, ekonomik, ticari ve turizm açısından bölgeyi hak ettiği yere getireceklerini söyledi.
Gündemlerinde toplu açılışlar, hizmet, eser, yatırım ve şehirleri Türkiye Yüzyılı'na hazırlamanın olduğuna işaret eden Erdoğan, ""Biz çalışıyoruz. Laf üretmiyoruz, iş üretiyoruz iş. Biz koşuyoruz. Biz, tüm Türkiye'ye hizmet götürüyoruz. Ülkemize, milletimize, insanlığa eser kazandırmak için ter döküyoruz."" ifadelerini kullandı.
İstanbul'da dün ""HIT-30 Yüksek Teknoloji Yatırım Programı""nı gerçekleştirdiklerini anımsatan Erdoğan, Türkiye'yi ileri teknolojinin tasarım, geliştirme ve üretim merkezi yapacak önemli bir programı, iş dünyasının istifadesine sunduklarını anlattı.
Bugün de Rize'de toplu açılış yaptıklarını, ağustosta başka illerde de açılışlar gerçekleştireceklerini belirten Erdoğan, ""Yani bahanelere sarılmadan, ona buna kulak asmadan, bölgemizdeki sıkıntılara aldırmadan Türkiye Yüzyılı'nın inşası için mücadele ediyoruz. Peki biz bunları yaparken muhalefet ne yapıyor? 22 yıldır ne yapıyorlarsa bugün de onu yapıyorlar. İş yapmak, hizmet etmek yerine mazeret üretiyorlar. Çığırtkanlık yaparak, cazgırlık yaparak defolarını kapatmaya çalışıyorlar."" diye konuştu.
Cumhurbaşkanı Recep Tayyip Erdoğan, bu haftaki grup toplantısında hükümet olarak, emeklilerle ilgili gayretlerinden bahsettiğini anlatarak, şöyle devam etti:
""Son 22 yılda en düşük emekli aylığı ve asgari ücretin nereden nereye geldiğini rakamlarla ortaya koydum. Dolar bazında, reel olarak ve enflasyonla karşılaştırmalı bir şekilde neler yaptığımızı tek tek anlattım. Muhalefete başta emeklilerimiz olmak üzere milletimize meydanlarda verdikleri ancak tutmadıkları sözleri hatırlattım. Popülizm yapmak yerine Sosyal Güvenlik Kurumuna olan borçlarını ödemelerinin ülkemiz için daha hayırlı olacağını söyledim. Bunu söyledim diye adeta kıyamet koptu. Bundan Cumhuriyet Halk Partisi yönetimi çok rahatsız oldu. Borçlarının hatırlatılması CHP'yi ciddi manada tedirgin etti. Öyle ki dengeleri bozuldu, muvazeneleri kaydı, motor su kaynattı. Kendilerini savunma adına söyledikleri sözlerin aslında beceriksizliklerini ikrar etmek olduğunu anlayamıyorlar.""
Erdoğan, CHP'nin, ""Borç alınırken dost, ödenirken düşmandır"" misali borçlarının üstüne yatmak için ""abuk sabuk"" işler yaptıklarını belirterek, ""Bilhassa CHP'nin Sayın Genel Başkanı her açıklamasıyla kendini ve partisini gülünç durumlara düşürüyor. Neymiş 'Hükümet, mali darbe yapma peşindeymiş', neymiş 'Şayet borçlarını öderlerse CHP'li belediyeler iş yapamaz, hatta çöpleri bile elleriyle toplamak zorunda kalırlarmış.' İyi de CHP'li belediyeler zaten çöp toplamıyor ki."" ifadelerini kullandı.
CHP deyince akla, ""çöp, çukur, çamur""un geldiğini kaydeden Erdoğan, ""Devraldığınız belediyelerde milleti çöp dağlarıyla, çamurla, çukurla tekrar tanıştırmayı başardınız. Kamyonla toplamadığınız çöpleri ellerinizle mi toplayacaksınız? CHP Genel Başkanı'nın, SGK prim borçlarını ödememek için gösterdiği çabayı izledikçe gülsek mi, ağlasak mı inanın bilemiyoruz."" dedi.
Cumhurbaşkanı Erdoğan, kimseye iftira atmadıklarını, sadece gerçekleri ortaya koyduklarını vurgulayarak, şunları söyledi:
""Şimdi bazı rakamları sizlerle paylaşmak istiyorum. Bunların niçin paniklediğini aslında rakamlar bizlere anlatıyor. Sosyal Güvenlik Kurumuna en fazla borcu olan ilk 5 belediye Cumhuriyet Halk Partili belediyeler. Toplam 96 milyar liralık borcun 65,1 milyar lirası yani yüzde 68'i CHP'li belediye ve iştiraklerine ait. Büyükşehirlerde durum çok daha kötü. Büyükşehir borçlarının yüzde 76'sı CHP'li belediyelere ait. SGK'ye borcu 1 milyar liranın üzerinde olan 6 ilçe var. Tahmin ettiğiniz gibi bu 6 ilçeden 5'i CHP belediyesi. 500 milyon liranın üzerinde borcu olan 26 ilçeden 24'ü CHP'de. SGK'ye borçluluk noktasında zirveyi bunlar kimseye bırakmıyor. Bir diğer önemli husus şudur, borcu en fazla olan belediyeler, CHP'nin sürekli kazandığı belediyeler. Dahası CHP'ye geçen belediyelerin borcu katlanarak artıyor.""
Erdoğan, Çalışma ve Sosyal Güvenlik Bakanlığının yayınladığı en borçlu belediyeler listesine bakıldığında, ilk 5 belediyenin borcunun son 5 yılda 9 ila 883 kat arasında arttığının görüldüğüne dikkati çekerek, şunları kaydetti:
""Yani bunların borç ödeme gibi bir kültürleri, böyle bir alışkanlıkları yok. Eski genel başkanları genel müdürlüğü döneminde SSK'yi batırmıştı. Belediye başkanları Kılıçdaroğlu'nun kötü mirasını aynen sürdürüyor. Anlaşılan sosyal güvenlik sistemine kastetmek bunların bir geleneği. Meydanlarda vaat dağıtmayı biliyorlar. Atıp tutmayı çok seviyorlar ama iş devlete ve millete olan borçlarını ödemeye gelince ara ki bulasın. Ne sözlerine sadıklar ne de borçlarına sadıklar. Dikkat edin, vals gösterisine, dans gösterisine gelince para var. Gazetecilere Roma turu yaptırmaya gelince para var. Destelerle kule yapmak isteyince para var. Kişisel reklam kampanyalarını harcamak için para var ancak SGK'ye borcunu ödemeye gelince para yok. Yetimin, öksüzün, emekçinin hakkını vermeye gelince para yok. İnsan da biraz utanma olur, mahcubiyet olur. Benim milletim buna kanar mı? Kusura bakmasınlar ama kimse kör değil. Herkes neyin ne olduğunu çok iyi biliyor, çok iyi görüyor. Kardeşlerim biz de öne sürülen bahanelerin hiçbirini kabul etmiyoruz.""
Erdoğan, Çalışma ve Sosyal Güvenlik Bakanlığının siyasi parti ayrımı gözetmeden tüm belediyelere borç bildirimlerini göndermeye başladığını aktararak, sonra da bu prim borçlarının tahsili için gerekli adımları atacağını, bu süreci siyasi çekişmelere kurban etmek istemediklerini söyledi.
Hakkaniyete ve adalete uygun şekilde tahsilatları gerçekleştirme arzusunda olduklarını vurgulayan Erdoğan,""Sayın CHP Genel Başkanı'na tavsiyem öncelikle dersine iyi çalışması ardından enerjisini borcunu ödemekten kaçmak yerine milletin hakkını ödemek için kullanmasıdır. Türkiye için milletimiz için emeklilerimiz için en doğru yol budur. Buradan şu gerçeği onlara hatırlatmak isterim, biz milletin hakkını ve hukukunu korumanın derdindeyiz. Sosyal Güvenlik Kurumuna olan birikmiş borçlarınızı daha fazla geciktirmeden ödeyin derken sadece emekçinin hakkını savunuyoruz. Bu duruşumuzdan da taviz vermeyeceğiz."" diye konuştu.
Cumhurbaşkanı Erdoğan’ın konuşmasının ardından hak sahibi afetzedelere anahtarları teslim edildi, Erdoğan ailelerle hatıra fotoğrafı çektirdi.
Törene, Çevre, Şehircilik ve İklim Değişikliği Bakanı Murat Kurum, Enerji ve Tabii Kaynaklar Bakanı Alparslan Bayraktar, İçişleri Bakanı Ali Yerlikaya, Milli Eğitim Bakanı Yusuf Tekin, Ulaştırma ve Altyapı Bakanı Abdulkadir Uraloğlu, Sağlık Bakanı Kemal Memişoğlu, Tarım ve Orman Bakanı İbrahim Yumaklı, AK Parti Genel Başkan Yardımcıları Erkan Kandemir, Fatma Betül Sayan Kaya, Hayati Yazıcı ve Ömer İleri ile Cumhurbaşkanlığı Yüksek İstişare Kurulu Üyesi ve eski TBMM Başkanı İsmail Kahraman da katıldı.
"
https://www.aa.com.tr/tr/ekonomi/kuresel-piyasalar-abd-ve-japonya-merkez-bankalarinin-faiz-kararina-odaklandi/3286776,"Küresel piyasalar, ABD ve Japonya merkez bankalarının faiz kararına odaklandı","Küresel piyasalarda geçen hafta teknoloji şirketlerinin beklentileri karşılamayan finansal sonuçlarının ardından oynaklığın arttığı görülürken gelecek hafta gözler, Fed ve BoJ faiz kararları başta olmak üzere yoğun veri gündemine çevrildi.","Geçen hafta ABD'de yoğunlaşan bilanço takviminin hisse ve sektör bazlı etkileri dünya geneline yayılırken açıklanan büyüme verilerinin ardından ülkede güçlenen ""yumuşak iniş"" beklentisi ise kayıpların kısmen telafi edilmesine yardımcı oldu.

Amerikan teknoloji şirketlerinden Alphabet'in geliri, bu yılın ikinci çeyreğinde yüzde 14 ve net karı yüzde 28,6 artış kaydederek beklentileri aşsa da yapay zeka konusunda henüz istenilen ilerlemeyi gerçekleştirememesi yatırımcıları tedirgin etti.
Elektrikli otomobil üreticisi Tesla'nın net karı ise bu yılın ikinci çeyreğinde 2023'ün aynı dönemine kıyasla yüzde 45 düştü. Bilanço tarafında gelecek hafta Microsoft ve Meta Platforms gibi şirketlerin finansal sonuçları yatırımcıların odağına yerleşirken Fed'in faiz kararı ve yoğun veri gündeminin piyasaların yönü üzerinde belirleyici olması bekleniyor.
Fed'in gelecek hafta politika faizini sabit bırakmasına kesin gözüyle bakılırken politika metni ve Fed Başkanı Jerome Powell'ın açıklamalarından alınacak ipuçlarının varlık fiyatlarını etkileyeceği öngörülüyor.
Para piyasalarındaki fiyatlamalar, bankanın yıl sonuna kadar yapacağı 3 toplantıda da faiz indirimine gidebileceği ihtimalini öne çıkarırken özellikle cuma günü açıklanacak istihdam raporundaki verilerin söz konusu beklentileri değiştirebileceği ifade ediliyor.
Tahvil piyasalarında bu hafta yatırımcıların ""bekle-gör"" duruşu nedeniyle oynaklık sınırlı kalırken ABD'nin 10 yıllık tahvil faizi, haftayı 10 baz puan azalışla yüzde 4,20'den tamamladı. Dolar endeksi de 104,3'te yatay seyretti.
Geçen hafta altının ons fiyatı yüzde 0,6 azalışla 2 bin 387 dolara gerilerken gümüşün onsu yüzde 4,4 ile düşüş eğilimini üçüncü haftaya taşıdı.
Elektrikli otomobillerin gelecekte daha az bakır kullanabileceğine yönelik haber akışıyla düşüş eğilimini üst üste üçüncü haftaya taşıyan bir diğer metal olan bakırın libresi yüzde 3,2 değer kaybıyla 4,1 dolara gerilerken Brent petrolün varil fiyatı haftayı yüzde 2,6 azalışla 79,7 dolardan tamamladı.
New York borsasında geçen hafta bilanço sezonu, hisse ve sektör bazlı oynaklığa neden olsa da ülkede ikinci çeyrekte büyümenin yüzde 2,8'le beklentileri aşması, ""yumuşak iniş"" beklentilerini güçlendirdi.
Ülkede dün açıklanan verilere göre kişisel tüketim harcamaları, haziranda aylık yüzde 0,3 ile beklentilere paralel artış kaydetti.
Kişisel tüketim harcamaları fiyat endeksi de haziranda aylık yüzde 0,1 ve yıllık bazda yüzde 2,5 ile beklentiler dahilinde arttı.
Fed'in enflasyon göstergesi olarak dikkate aldığı gıda ve enerji kalemlerinin hesaplama dışı tutulduğu çekirdek kişisel tüketim harcamaları fiyat endeksi ise haziranda aylık bazda yüzde 0,2 ile beklentilere paralel artarken yıllık bazda yüzde 2,6 ile beklentilerin biraz üzerinde yükseldi. Çekirdek kişisel tüketim harcamaları fiyat endeksi, mayısta da yıllık yüzde 2,6 artmıştı.
Öte yandan, ABD Başkan Yardımcısı Kamala Harris, Başkan Joe Biden'ın adaylıktan çekilmesinin ardından Demokratların en güçlü başkan adayı konumunda bulunuyor.
Başkan Biden'ın sağlık durumuna ilişkin endişeler ve Cumhuriyetçilerin adayı eski ABD Başkanı Donald Trump'ın saldırıya uğramasının ardından anketlerde Trump'ın büyük oranda favori konumuna yerleşmesi, Demokratlar arasında tartışmalara neden olmuştu. Analistler, Trump'ın ABD'deki anketlerde hala önde olduğunu belirtiyor.
Bu gelişmelerle geçen hafta Nasdaq endeksi yüzde 2,08 ve S&P 500 endeksi yüzde 0,83 değer kaybederken Dow Jones endeksi yüzde 0,75 değer kazandı.
Gelecek hafta pazartesi Dallas Fed imalat aktivite endeksi, salı New York Fed tüketici güven endeksi ile JOLTS açık iş sayısı, çarşamba Fed'in faiz kararı ve ADP özel sektör istihdamı, perşembe haftalık işsizlik başvuruları ve ISM imalat sanayi Satınalma Yöneticileri Endeksi (PMI) ile cuma istihdam raporu, fabrika siparişleri kişisel gelir ve dayanıklı tüketim malları siparişleri takip edilecek.
Avrupa borsalarında da geçen hafta karışık bir seyir hakim olurken İngiltere Merkez Bankasının (BoE) perşembe günkü para politikası kararları yatırımcıların odağına yerleşti.
Bankanın gelecek hafta politika faizini sabit tutması beklenirken politika metni ve BoE Başkanı Andrew Bailey'nin açıklamalarından alınacak sinyallerin gelecek dönem para politikası için ipuçları verebileceği tahmin ediliyor.
Öte yandan, bölgede geçen hafta açıklanan verilerin ekonomik aktivitenin yavaşlamaya devam ettiğini göstermesi risk iştahını törpülüyor.
Buna göre, Almanya'da imalat sanayi Satınalma Yöneticileri Endeksi (PMI) 42,6 ve hizmet sektörü PMI 52, Avro Bölgesi'nde imalat sanayi PMI 45,6 ve hizmet sektörü PMI 51,9 ile öngörülerin altında kalırken İngiltere'de imalat sanayi PMI 51,8 ile beklentilerin üzerinde, hizmet sektörü PMI 52,4 ile tahminlerin altında gerçekleşti.
Bu gelişmelerle İngiltere'de FTSE 100 endeksi yüzde 1,59 ve Almanya'da DAX endeksi yüzde 1,35 yükselirken İtalya'da MIB 30 endeksi yüzde 1,18 ve Fransa'da CAC 40 endeksi yüzde 0,22 geriledi.
29 Temmuz haftasında, salı Avro Bölgesi ve Almanya'da büyüme ile enflasyon, çarşamba Almanya'da işsizlik ve Avro Bölgesi'nde enflasyon ve cuma bölge genelinde imalat sanayi PMI verileri takip edilecek.
Asya pay piyasalarında satış baskısının geçen hafta derinleştiği görülürken ABD'de Donald Trump'ın tekrar başkan seçilme ihtimalinin ticaret savaşlarını yeniden gündeme taşıyabileceği endişesi, risk algısının yükselmesinde etkili oldu.
Asya'da gelecek hafta gözler, Japonya Merkez Bankasının (BoJ) çarşamba günkü faiz kararına çevrilirken bankanın sürpriz bir adımla 10 baz puan faiz artırabileceği ifade ediliyor.
Geçen hafta ülkede açıklanan verilere göre, imalat sanayi PMI 49,2'ye inerken hizmet sektörü PMI 53,9'a ve bileşik PMI da 52,6'ya çıktı. Japonya'da hizmet sektörü Üretici Fiyat Endeksi (ÜFE) de yüzde 3 artışla beklentileri oldukça geride bıraktı.
Buna karşın, Japonya'da Tüketici Fiyat Endeksi (TÜFE), temmuzda yıllık yüzde 2,2 artarak öngörülerin altında kaldı.
Söz konusu gelişmelerle dolar/yen paritesi haftalık bazda yüzde 2,3 azalışla 153,8'e geriledi.
Çin tarafında geçen hafta ekonomiyi destekleyici adımlar öne çıkarken Çin Merkez Bankası (PBoC), resesyon endişelerinin öne çıktığı ülkede 1 ve 5 yıllık borçlanma faizlerini 10'ar baz puan indirerek sırasıyla yüzde 3,35 ve yüzde 3,85'e düşürdü.
Bu gelişmelerle, Japonya'da Nikkei 225 endeksi yüzde 5,98, Hong Kong'da Hang Seng endeksi yüzde 2,28, Güney Kore'de Kospi endeksi yüzde 2,27 ve Çin'de Şanghay bileşik endeksi yüzde 3,07 değer kaybetti.
Gelecek hafta salı Japonya'da işsizlik, çarşamba Çin'de imalat sanayi ve hizmet sektörü PMI ve Japonya'da sanayi üretimi verileri takip edilecek.
Yurt içinde, geçen hafta Türkiye Cumhuriyet Merkez Bankasının (TCMB) faiz kararı takip edilirken banka, politika faizini yüzde 50 seviyesinde sabit bıraktı.
Borsa İstanbul'da BIST 100 endeksi, haftayı yüzde 2,37 değer kaybıyla 10.891,42 puandan tamamlarken dolar/TL, haftayı bir önceki kapanışın yüzde 0,24 altında, 32,9456'dan tamamladı.
29 Temmuz haftasında salı tüketici güven endeksi, çarşamba günü dış ticaret istatistikleri ve perşembe imalat sanayi PMI verileri takip edilecek."
https://www.aa.com.tr/tr/gundem/avcilarda-iett-otobusu-3-araca-carpti-3-kisi-yaralandi/3286767,"Avcılar'da İETT otobüsü 3 araca çarptı, 3 kişi yaralandı","Avcılar'da kontrolden çıkan İETT otobüsü 3 araca çarptı, 1'i ağır 3 kişi yaralandı.","Sabah saatlerinde Tahtakale Mahallesi Gaffar Okan Caddesi'nden Başakşehir istikametine giden 34 NL 8092 plakalı İETT otobüsü, sürücüsünün direksiyon hakimiyetini kaybetmesiyle kontrolden çıktı.
Otobüs, 2 minibüs ve 1 otomobile çarptıktan sonra yolun kenarındaki akaryakıt istasyonunun tabelasına vurup durabildi.

Kazada, işçi taşıyan 34 LLT 556 plakalı minibüsteki yolculardan 3'ü yaralandı.
Ambulansla hastaneye kaldırılan yaralılardan birinin sağlık durumunun ağır olduğu öğrenildi.
Otobüs şoförü Özgür K. ise polislerce ifadesi alınarak serbest bırakıldı.
"
https://www.aa.com.tr/tr/yasam/ritim-bozuklugu-bulunan-can-dost-golgeye-kalp-pili-takildi/3286743,"Ritim bozukluğu bulunan can dost ""Gölge""ye kalp pili takıldı","Kalp ritim bozukluğuyla dünyaya gelen Cavalier King Charles ırkı köpek, Ankara Üniversitesi (AÜ) veteriner hekimlerince gerçekleştirilen operasyonla kalp pili takılarak sağlığına kavuşturuldu.","Ankara'da emekli amiral Nejat ve eşi Ebru İnanır, 10 yaşındaki köpekleri ""Gölge""nin bayılma nöbetleri artınca AÜ Veteriner Fakültesi Hayvan Hastanesi Kardiyoloji Birimi'ne başvurdu.
Tetkiklerin ardından İç Hastalıkları Ana Bilim Dalı Öğretim Üyesi Doç. Dr. Ekrem Çağatay Çolakoğlu, Cerrahi Ana Bilim Dalı Dr. Öğr. Üyesi Yusuf Şen, Dr. Kadir Sevim ile veteriner hekim Merve Aksan köpeği ameliyata aldı. Kalp pili takılan ""Gölge""nin bir süredir yaşadığı sağlık sorunları giderildi.

Doç. Dr. Çolakoğlu, AA muhabirine, köpeklerde kalp hastalıklarının yapısal sorunlardan oluştuğunu, çoğu zaman ritim ve iletim problemleri görüldüğünü söyledi.
Sağlıklı köpeklerde dakikada 70-80 kalp atımı olduğunu anlatan Çolakoğlu, ""Gölge""nin kalbinin ise dakikada 27 kez attığını, bunun da bayılma ataklarına yol açtığını kaydetti.

Bunun üzerine köpeğe kalp pili takılmasına karar verdiklerini, yaklaşık 2 saat süren operasyonun başarıyla sonuçlandığını belirten Çolakoğlu, şunları kaydetti:
""Artık 'Gölge'de bayılmalar yok. Hasta sahiplerinin korkuları ortadan kalkmış şekilde yaşamına devam ediyor. Operasyondan sonra hastamız normal hayatına, ihtiyaçlarını gidermeye devam ediyor. Oynuyor, keyfi yerinde, sahipleriyle vakit geçiriyor, bayılmıyor, egzersiz toleransı artmış durumda, daha fazla koşturabiliyor, daha fazla oynayabiliyor.""
Çolakoğlu, ""Köpeğe kalp pili takılma uygulaması ülkemizde ilk defa yapıldı. Avrupa, Amerika ve Uzak Doğu'da örnekleri var ama ülkemizde bu işlemi gerçekleştirebilecek altyapıya, teknik donanıma ve bilgi birikimine sahip tek merkez olarak çalışıyoruz."" dedi.

Dr. Öğr. Üyesi Şen de ilk kez böyle bir operasyonun gerçekleştirilmesinden duyduğu memnuniyeti dile getirdi.
Şen, operasyona ilişkin, ""Hastamızda ana damarlardan birinden kalbe ulaşıyoruz. Kalpte ritim bozukluğuna sebep olan odacığa kalp pili yerleştiriliyor. Ona ait özel bir pil tambur sistemi var, o da boyun bölgesine yerleştirilerek işlem tamamlanıyor. İnsanlarda kullanmış olduğunuz pil yapısı ile köpeklerde kullanılan pil yapısı birebir aynı. Sadece boyutları değişiyor."" bilgisini verdi.

Pile dışarıdan ulaşarak ritim ayarlaması yapabildiklerini belirten Şen, 5 yılın ardından pilin ömrünü tamamladığını kaydetti.
Köpeğin sahibi Nejat İnanır ise genetik kalp rahatsızlığı bulunan ""Gölge""nin son dönemlerde aşırı yorgun olması, bayılması ve irkilerek uyanması nedeniyle veteriner hekime başvurduklarını söyleyerek, ""Türkiye'de bir ilk olan kalp pili takılmasına karar verildi. Çok kısa sürede yaptıkları hazırlıkla 'Gölge'yi tekrar eski sağlığına kavuşturacak şekilde çok başarılı bir ameliyata imza attılar."" diye konuştu."
https://www.aa.com.tr/tr/saglik/duzenli-egzersiz-ve-sigaradan-uzak-durmak-beyin-sagligini-koruyor/3286742,Düzenli egzersiz ve sigaradan uzak durmak beyin sağlığını koruyor,"Prof. Dr. Ayşe Bora Tokçaer, ""Beyin sağlığını korumak için yapılması gerekenlerin başında, sigara ve alkolden kaçınmak, düzenli egzersize yönelmek geliyor. Çocukluktan itibaren egzersizi hayatın bir parçası haline getirmek çok önemli."" dedi.","Türkiye Parkinson Hastalığı Derneği Yönetim Kurulu Başkanı da olan Tokçaer, AA muhabirine yaptığı açıklamada, beyin hastalıkları ve beyin sağlığını korumanın önemine ilişkin bilgileri paylaştı.
Beyin hastalıklarının çok geniş bir spektruma sahip olduğuna ve her yaş grubunda görülebileceğine dikkati çeken Tokçaer, baş ağrısından inmeye, Alzheimer ve Parkinson gibi dejeneratif hastalıklardan epilepsiye uzanan farklı rahatsızlıkların beyin hastalığı grubu içerisinde yer aldığını anlattı.
Prof. Dr. Tokçaer, ""Özellikle 60 yaş üzerinde beyin damar hastalıkları daha çok karşımıza çıkıyor. Bu yaşlar, Alzheimer, Parkinson hastalığı açısından da bir risk faktörü oluşturuyor."" ifadesini kullandı.
Beyin-damar hastalıkları açısından genetik durum, yaş gibi değiştirilemez risk faktörlerinin yanında değiştirilebilir risk faktörlerinin de bulunduğuna işaret eden Tokçaer, ""Sigara kullanımı, hipertansiyon, şeker hastalığı, kolesterol yüksekliği beyin damar hastalığı riskini de beraberinde getiriyor."" uyarısında bulundu.

Baş ağrılarının çok farklı nedenlerinin bulunabileceğine, her yaş grubunda görülebileceğine değinen Tokçaer, ""Baş ağrıları bize gelen en sık hastalıklardan biri. Gençlerin ki biraz daha migren, gerilim tipi olabilirken, ileri yaşta vaskülitlere bağlı baş ağrıları olabiliyor."" diye konuştu.
Birinci ve ikinci olarak kategorilenen baş ağrılarının bulunduğunu anlatan Tokçaer, sözlerini şöyle sürdürdü:
""Kişi bir baş ağrısını sıkça yaşıyorsa ya da bu ağrının şiddeti hafiften ortaya, hatta belki günlük işini aksatacak ağır şiddete varıyorsa, çok beklemeden bir nöroloji uzmanına başvurmasını öneriyoruz. Bütün baş ağrıları nörolojik olmayabilir, hipertansiyon, kulak-burun-boğazla ilgili sebepleri bulunabilir ama nörolog hastayı değerlendirdikten sonra uygun alana zaten sevk edecektir.""
- ""Egzersizi hayatın bir parçası haline getirmek çok önemli""
22 Temmuz'un Dünya Beyin Günü olduğunu ve bu çerçevede beyin sağlığına yönelik farkındalık etkinliklerinin yürütüldüğünü anımsatan Tokçaer, bu yılın ana temasının da ""beyin sağlığı ve korunma"" şeklinde belirlendiğini ifade etti.
Prof. Dr. Tokçaer, son yıllarda özellikle Alzheimer gibi hastalıklara karşı toplumsal farkındalığın arttığını, kişilerin bu hastalıktan korunmaya yönelik sorularla kendilerine başvurduğunu belirterek, şöyle devam etti:
""Beyin sağlığını korumak için yapılması gerekenlerin başında, sigara ve alkolden kaçınmak ve düzenli egzersize yönelmek geliyor. Çocukluktan itibaren egzersizi hayatın bir parçası haline getirmek çok önemli. Ama kimse için de geç değil, bugüne kadar çok egzersiz yapmayan insanların bile kendi bedenlerine, performanslarına uygun bir fiziksel aktiviteyi yapmaları dejeneratif hastalıklara da beyin damar hastalıklarına karşı da koruyucu oluyor.
Beslenme konusunda da Akdeniz tipi beslenmeyi öneriyoruz. Bunların içinde taze sebzeler, meyveler, meyvelerin özellikle böğürtlen gibi daha koyu ve taneli olanları, yeşil sebzeler, taneli tahıllardan zengin beslenmek çok önerilen bir şey. Ayrıca günde 6-7 saat gece uykusu da beyin sağlığı için koruyucu. Sosyal aktiviteler, kişilerle iletişim içinde olmak, bilmece, bulmaca çözmek, kitap okumak ve okunan kitapları tartışmak da önerilerimiz arasında.""
Parkinson hastalığının görülme sıklığına yönelik bilgileri de paylaşan Tokçaer, ""Parkinson, genellikle 60 yaş üzerinde yüzde 1, 80 yaş üzerinde ise yüzde 3 gibi bir görülme sıklığına sahip. Türkiye'de de yaşlı nüfus oranı artıyor, yaşam süresi uzadı bu güzel bir şey ancak bu, yaşlılık periyodu hastalıklarının da daha fazla görüleceği anlamına geliyor."" dedi.
Türkiye'de Parkinson hastalığına yönelik farkındalığın da arttığını vurgulayan Tokçaer, ""Daha önce birçok insan hareket yavaşlığını yaşlılık, kilo, kalp yetmezliği gibi nedenlerle ilişkilendirebiliyordu. Dolayısıyla hastaların hekime erişimi azdı. Oysa günümüzde hareket yavaşlığından şüphelenip bize başvuran hasta sayısını daha fazla görüyoruz."" değerlendirmesinde bulundu.
Yine de verilen reçeteler nüfusa oranlandığında beklenenden daha az sayıda Parkinson hastasının hastanede takip altında olduğunu anlatan Tokçaer, şunları kaydetti:
""Parkinsonun genellikle 50-55 yaş üzerinde görüleceği belirtilirdi ancak bugün biliyoruz ki Parkinson her yaşta ortaya çıkabiliyor. Hatta 40 yaşından evvel de başlayabiliyor ve 40 yaş öncesinde başlayan hastalarda daha çok genetik, kalıtımsal nedenler araştırılıyor. Genelde insanlar titreme olmadığı sürece Parkinson hastalığından şüphelenmiyor, oysa 4 hastadan 1'inde titreme belirtisi olmuyor. Dolayısıyla hareketli bir yavaşlık, mimiklerdeki bir azalma, hastanın günlük işlerinde, örneğin banyo, yemek yeme süresinin uzaması, bir sandalyeye oturup kalkmasının yavaşlaması, bu hem kendisinin hem de çevresindekilerin dikkatini çekmeli ve mutlaka bir nöroloji görüşü alınmalı.""
Kesin tedavisi olmasa da kullanılan ilaçlarla hastalığın seyrinin yavaşlatılabildiğini aktaran Tokçaer, şunları kaydetti:
""Bunun yanı sıra hastaların olabildiğince erken, hatta belirtiler başlamadan önce yakalanıp koruyucu tedavilere başlanması ve böylelikle hastalığın durdurulabilmesine yönelik ciddi gelişmeler var. Bunlar birkaç yıl içerisinde bizim pratiğimize de yansıyacaktır.""
Parkinson, Alzheimer gibi hastalıkların tek bir mekanizmaya dayalı olmadığını vurgulayan Tokçaer, ""Ama bu konuda iyi ilerlemeler var. Ben değilse bile daha genç meslektaşlarımın birkaç yıl içerisinde bu yeni tedavileri uygulayabileceğini düşünüyorum."" şeklinde konuştu."
https://www.aa.com.tr/tr/gundem/turk-kizilayin-kan-bagisi-kampanyasina-oyunculardan-destek-cagrisi/3286679,Türk Kızılayın kan bağışı kampanyasına oyunculardan destek çağrısı,"Ünlü oyuncular, yaz aylarında mevsimsel olarak düşen kan bağışları nedeniyle azalan stok seviyesine dikkati çekmek amacıyla Türk Kızılayın kan bağışı kampanyasına destek çağrısı yaptı.","Türk Kızılaydan yapılan açıklamaya göre, Sağlık Bakanlığınca verilen kan hizmetleri görevi çerçevesinde, 18 bölge kan merkezi, 69 kan bağış merkezi, 300'den fazla mobil ve sabit ekiple kan bağışı çalışmalarının yanı sıra Türkiye'nin kan ihtiyacının tamamını gönüllü bağışçılardan sağlamak üzere ""Birbirimize Candan Bağlıyız"" kampanyası yürütülüyor.

Bu kapsamda yaz aylarında mevsimsel olarak düşen kan bağışına bağlı azalan stok seviyesini artırmak üzere çalışmalar yapan Kızılay'ın kampanyasına, ünlü oyuncular Didem Balçın, Gülsim Ali, Murat Aygen, İlker Aksum, Ceren Benderlioğlu, Emir Benderlioğlu, Altan Gördüm, Hakan Meriçliler, Hüseyin Avni Danyal ve Rüştü Onur Atilla, kan bağışında bulunarak destek verdi.

Kızılay Kan Merkezi'nde kan bağışında bulunan oyuncu Balçın, kan vermenin çok kolay, bulmanın ise çok zor olduğunu kaydederek, ""Bunu insan başına gelince daha iyi anlıyor. Benim de böyle bir deneyimim oldu bundan 2-3 sene önce ve o zaman öğrendim ki aslında bütün kanlar Kızılay'dan hastanelere yollanıyor. Kızılay'a bağış yapmak işte bu yüzden çok önemli."" ifadelerini kullandı.

Altan Gördüm de teknoloji ne kadar gelişmiş olursa olsun kanın hala üretilemediğini ve tek kaynağının da insan olduğu aktardı.
Vatandaşlara kan verme çağrısında bulunan Gördüm, ""Lütfen siz de 'Zaten bulunur.' diye düşünmeyin, kan bağışında bulunun."" dedi.
Emir ve Ceren Benderlioğlu çifti de yaz aylarında kan verme oranlarının ciddi oranda düştüğünü belirterek, ""Bu, pek çok hasta için çok ciddi sorun teşkil ediyor. Haydi sen de en yakınındaki Kızılay kan merkezine git ve bağışını yap. Yaz tatiline çıkmadan bunu yapman çok önemli."" açıklaması yaptı.

Murat Aygen ise kan verilmesinin hayati öneme sahip olduğunu vurgulayarak, ""Yarım litre kan vererek 3 kişinin hayatını kurtarabilirsiniz. Senin sayende bir hayat kurtulabilir. En az bir hayat. Unutma, biz birbirimize candan bağlıyız."" değerlendirmesinde bulundu."
https://www.aa.com.tr/tr/dunya/israilin-295-gundur-saldirilarini-surdurdugu-gazzede-can-kaybi-39-bin-258e-yukseldi/3286638,İsrail'in 295 gündür saldırılarını sürdürdüğü Gazze'de can kaybı 39 bin 258'e yükseldi,"İsrail ordusunun Gazze Şeridi'ne 7 Ekim 2023'ten bu yana düzenlediği saldırılarda hayatını kaybedenlerin sayısı, son 48 saatte 83 kişi artarak 39 bin 258'e çıktı.","Gazze'deki Filistin Sağlık Bakanlığından yapılan yazılı açıklamada, İsrail'in Gazze Şeridi'ne 295 gündür sürdürdüğü saldırılara ilişkin bilgi verildi.
İsrail ordusunun son 48 saatte düzenlediği saldırılarda 83 Filistinlinin daha öldürüldüğü, 186 kişinin yaralandığı belirtildi.
İsrail'in 7 Ekim 2023'ten bu yana Gazze Şeridi'ne düzenlediği saldırılarda ölenlerin sayısının 39 bin 258'e, yaralananların sayısının da 90 bin 589'a yükseldiği kaydedildi.
Açıklamada ayrıca hâlâ enkaz altında ve yol kenarlarında cesetlerin bulunduğu ancak İsrail'in engellemeleri nedeniyle sağlık ekipleri ile sivil savunma görevlilerinin cenazelere ulaşamadığı yinelendi.
Gazze'deki hükümetin medya ofisinden yapılan açıklamada, İsrail savaş uçaklarının Deyr Belah kentindeki Hadice Okulunda bulunan sahra hastanesine saldırı düzenlediği belirtildi.
Açıklamada, saldırıda aralarında çocukların da bulunduğu 31 Filistinlinin öldüğü, onlarca kişinin yaralandığı kaydedildi.
Medya ofisinden daha önce yapılan açıklamada, İsrail savaş uçaklarının söz konusu okuldaki sahra hastanesine 3 füze fırlattığı aktarıldı.
İsrail tarafından işlenen bu ""katliamların"" sağlık sistemini, hastaneleri yıkarak, hizmet dışı bıraktığına işaret edilen açıklamada, ""yerinden edilmişlere ve sivillere yönelik bu katliamların devam etmesinden İsrail ve ABD yönetiminin sorumlu olduğu"" vurgulandı.
Açıklamada, ""Sağlık ve tıbbi malzeme eksikliği, sınır kapılarının yaralı ve hastaların geçişine kapatılması, yakıt getirilmemesi ve insani durum nedeniyle sağlık ekipleri ve kalan ameliyathaneler üzerinde büyük baskı var."" denildi.
Öte yandan İsrail ordusundan yapılan açıklamada, Hadice Okulu yerleşkesinin içinde ""gizli bir Hamas komuta ve kontrol kompleksine saldırı düzenlediğini"" iddia etti.
İsrail ordusunun hedef aldığı okulun, daha önce Filistinlileri sığınmaya çağırdığı Deyr Belah kentinin batısında “insani bölge"" olarak sınıflandırdığı bölgede bulunuyor.
&amp;amp;amp;amp;amp;lt;br class=""k-br"" /&amp;amp;amp;amp;amp;gt;
İsrail askerlerinin, işgal altındaki Batı Şeria'da düzenlediği baskınlarda 1'i ağır 7 Filistinlinin yaralandığı belirtildi.
Filistin haber ajansı WAFA'ya göre İsrail güçleri gece boyunca Batı Şeria'da baskınlar düzenledi. Bu baskınların adresi Cenin, Doğu Kudüs ve Ramallah oldu.
İsrail güçleri, Doğu Kudüs'te yer alan İseviyye Mahallesi'nde ateş açarak ağır yaraladığı bir Filistinliyi gözaltına aldı.
İseviyye'de ayrıca İsrail güçlerinin ağır şekilde darbettiği ve aralarında 12 yaşında bir çocuk ile 76 yaşında bir kadının da olduğu 6 Filistinli hastaneye kaldırıldı.
Kudüs'ün kuzeyindeki Şufat Mülteci Kampı'ndaki baskında ise Filistinlilerle İsrail askerleri arasında çatışma çıktı. Askerler, Filistinlilere plastik mermi ve göz yaşartıcı gaz bombası atarak karşılık verdi.

İsrail güçleri, Cenin'in güneybatısındaki Yabed kasabasındaki baskında evlerde geniş çaplı arama yaptı, Cenin'in güneyindeki Zubde ve Fahme köyleri ile Arrabe ve Kefr Rai kasabaları çevresinde de güvenlik önlemlerini artırdı.
Ramallah'ın kuzeyindeki Sincel kasabasında bir eve baskın düzenleyen İsrail askerleri, 19 yaşındaki bir genci gözaltına aldı.
İsrail'in Gazze Şeridi'ne saldırı başlattığı 7 Ekim 2023'ten bu yana işgal altındaki Batı Şeria ve Doğu Kudüs'te de Filistinlilere yönelik gözaltı, baskın ve saldırılarda artış yaşanıyor.
İşgal altındaki Batı Şeria ve Doğu Kudüs'te 7 Ekim 2023'ten bu yana İsrail askerleri ile Filistin topraklarını gasbeden İsraillilerin saldırılarında şu ana kadar 589 Filistinli hayatını kaybetti.

Filistin resmi ajansı WAFA'nın haberine göre İsrail savaş uçakları, Refah kentinin kuzeyindeki Misbah bölgesinde sivilleri hedef aldı.
İsrail'in Misbah bölgesinde çok sayıda kişinin bulunduğu Mısri ailesine ait eve düzenlediği saldırıda 5 kişi öldü, onlarca kişi yaralandı.
İsrail savaş uçakları ayrıca Gazze Şeridi'nin güneyindeki Han Yunus kentinin doğusunda yer alan Absan beldesinde bir başka evi hedef aldı.
Hastane kaynaklarından alınan bilgiye göre, saldırıda 4 kişi yaşamını yitirdi, çok sayıda kişi yaralandı.
İsrail Ordu Sözcüsü Avichay Adraee, sosyal medyadan yaptığı açıklamada, Han Yunus şehrinin doğusunda daha önce ""güvenli"" bölge olarak açıkladığı bazı yerlere ""operasyon düzenleneceğini"" ifade ederek bölge sakinlerinin tahliyesi çağrısında bulundu.
Adraee, İsrail'in ""güvenli bölge"" olarak açıklanan alanı daraltarak, bir kısmına saldırı yapacağını ve Filistinlilerin ""derhal ve geçici olarak"" El-Mevasi'ye gitmelerini istedi.
İsrail'in söz konusu bölgeye saldırı ihtimaline karşı binlerce Filistinli bölgeyi terk etmek zorunda kaldı.
Yanlarına alabildikleri birkaç parça eşyayla yollara düşen çoğu kadın ve çocuklardan oluşan binlerce Gazzeli, araç bulamadıkları için yaya olarak bölgeden ayrılmaya çalışıyor.
Birleşmiş Milletler İnsani Yardım Koordinasyon Ofisi'nden (OCHA) yapılan açıklamada, Han Yunus'a yönelik son yoğun saldırıların yeni bir iç göç dalgasına neden olduğu ifade edildi.
Açıklamada, 22-25 Temmuz arasında yaklaşık 182 bin kişinin Han Yunus'un orta ve doğu kesiminden göç ettiği kaydedildi.
OCHA İşgal Altındaki Filistin Topraklarındaki İnsani İşler Koordinatörü Andrea de Domenico, 3 Temmuz'da yaptığı açıklamada, ""Gazze'de her 10 kişiden 9'unun en az bir kez yerinden edildiğini"" belirtmişti.

İsrail ordusu, Han Yunus'un doğusunda daha önce ""güvenli bölge"" olarak açıkladığı bazı yerlere ""operasyon düzenleneceğini"" ifade ederek, bölge sakinlerine tahliye çağrısında bulunmuştu.
Tahliye çağrısının ardından Filistinliler bölgeden göç etmeye başlamıştı. Gazze'deki hükümetin medya ofisinden son olarak 24 Temmuz'da açıklanan rakamlara göre, İsrail'in Han Yunus'a saldırılarında 129 kişi ölmüş, 416 kişi de yaralanmıştı.
Filistin Esirler Cemiyeti ile Filistin Kurtuluş Örgütüne bağlı Esirler ve Serbest Bırakılanlar Heyetinden yapılan ortak açıklamada, İsrail askerlerinin işgal altındaki Batı Şeria ve Kudüs'te baskınlarını sürdürdüğüne dikkati çekildi.
Açıklamada, İsrail güçlerinin son 48 saatte Kalkilya ve Nablus başta olmak üzere Batı Şeria'da en az 40 Filistinliyi gözaltına aldığı belirtildi.
Gözaltına alınanlar arasında daha önce serbest bırakılanların ve çocukların da bulunduğu aktarıldı.
İşgal altındaki Batı Şeria'da 7 Ekim'den bu yana gözaltına alınan Filistinlilerin sayısının 9 bin 840'a yükseldiği kaydedildi.
"
https://www.aa.com.tr/tr/gundem/tunceli-de-yoldaki-yarali-kusu-kurtarmaya-calisan-kisiye-kamyon-carpti/3286577,Tunceli’de yoldaki yaralı kuşu kurtarmaya çalışan kişiye kamyon çarptı,"Tunceli'de kara yolundaki yaralı kuşu kurtarmaya çalışan işçi, kamyonun çarpmasıyla ağır yaralandı.","Kentteki bir elektrik firmasında çalışan 41 yaşındaki Cihan Karaca, Tunceli-Pertek kara yolunda kamyonetle seyir halindeyken yolda yaralı bir kuş olduğunu gördü.
Kamyonet sürücüsünden durmasını isteyen Karaca, araçtan inip kurtarmak için yolun ortasındaki kuşa yöneldi.
Bu esnada kara yolunu kullanan bir kamyon Karaca'ya çarptı.
İhbar üzerine olay yerine çağrılan sağlık ekipleri, ağır yaralanan Karaca’yı ambulansla Tunceli Devlet Hastanesi’ne kaldırdı.
Karaca, buradaki müdahalenin ardından Elazığ Fethi Sekin Şehir Hastanesi’ne sevk edildi.
Olay anı ise güvenlik kamerasınca kayda alındı."
https://www.aa.com.tr/tr/futbol/galatasarayin-yeni-transferi-jelert-cok-mutlu-ve-heyecanli-hissediyorum/3286500,Galatasaray'ın yeni transferi Jelert: Çok mutlu ve heyecanlı hissediyorum,"Galatasaray'ın yeni transferi Elias Jelert, çok mutlu ve heyecanlı olduğunu söyledi.","Galatasaray'ın Danimarka'nın Kopenhag Kulübünden kadrosuna kattığı 21 yaşındaki oyuncu, sarı-kırmızılı kulübün sosyal medya hesabına açıklamalarda bulundu.
Transferinden dolayı çok mutlu olduğunu belirten Jelert, ""Bir an önce taraftarlarımızla karşılaşıp onlara merhaba demek istiyorum. Sağlık kontrolleri oldu. Çok heyecanlıydım. Bugün de buradayım, takımla ilk günüm. Çok mutlu ve heyecanlı hissediyorum. RAMS Park’ta oynadığım zaman gördüm, inanılmaz bir taraftar vardı. Şimdi onlar için mücadele edeceğim için de çok mutluyum."" ifadelerini kullandı.
Victor Nelsson'un milli takımdan arkadaşı olduğunu aktaran Jelert, ""Beni burada çok iyi bir şekilde karşıladı. Üç senedir de burada. Birçok sorumu ona sorabileceğim ve bana çok yardımcı olacaktır. Daha da iyi arkadaş olacağımıza inanıyorum. Taraftarımız için oynamayı dört gözle bekliyorum. Çok büyük bir taraftar kitlesi olduğunu biliyorum."" şeklinde konuştu."
https://www.aa.com.tr/tr/saglik/saglik-bakani-memisoglu-nakil-konusundaki-yetenegiyle-dunyanin-ilk-5-ulkesi-arasindayiz/3286387,Sağlık Bakanı Memişoğlu: Nakil konusundaki yeteneğiyle dünyanın ilk 5 ülkesi arasındayız,"Sağlık Bakanı Memişoğlu, ""76 böbrek, 52 karaciğer, 15 kalp ve 2 akciğer nakil merkeziyle ortalama senede 5 bin nakille, nakil konusundaki yeteneğiyle dünyanın ilk 5 ülkesi arasındayız."" dedi.","Sağlık Bakanı Kemal Memişoğlu, Türkiye'nin yılda 5 bin organ nakliyle dünyada ilk 5 ülke arasında yer aldığını bildirdi.
Bakan Memişoğlu, Malatya İnönü Üniversitenin ev sahipliğinde Alman Giesssen Üniversitesi işbirliğinde Turgut Özal Tıp Merkezi Kongre ve Kültür Merkezi'nde gerçekleştirilen organ nakline ilişkin programa çevrim içi katıldı.
Bakan Memişoğlu, konuşmasında, organ nakli konusunda Türkiye'nin çok başarılı olduğunu, sağlık alt yapısı ve insan gücü olarak da dünyanın sayılı ülkeleri arasında yer aldığını belirtti.
Ülkenin gelişmiş karaciğer nakli enstitülerinden birinin Malatya'da kurulduğunu anlatan Memişoğlu, şöyle devam etti:
""Büyük özveri ve çabayla kurulmuş dünyanın sayılı merkezlerinden birisini oluşturmuş tüm arkadaşlara ülkem adına teşekkür ediyorum. 76 böbrek, 52 karaciğer, 15 kalp ve 2 akciğer nakil merkeziyle ortalama senede 5 bin nakille, nakil konusundaki yeteneğiyle dünyanın ilk 5 ülkesi arasındayız. Bu konuda çok yol kat eden ülkemizde şu an en büyük hedeflerimizden birisi sadece canlıdan nakil değil, daha çok organını da bağışlayarak, kadavradan nakli arttırmak. Bizim sağlık sistemimizin en önemli marka değerlerinden bir tanesi olan nakil sistemimizi kadavra bağışıyla da inşallah taçlandıracağız. Bu konuda tüm çabamız 2024-2028 stratejik planımız kadavradan organ nakli konusunda çok büyük gelişim sağlamak. ""
Toplumun kadavradan organ naklini sahiplenmesini çok önemsediklerinin altını çizen Memişoğlu, ""İnsan gücüyle Türkiye şu an dünyadaki sayılı merkezlerden birisi. İyiliklerin en büyüğünü yapan organ bağışçılarımız ile onların yakınlarına teşekkür ediyorum. En acı anında başka insanların ihtiyaçlarını ve yaşamlarını kurtarma empatisi duyan bütün organ bağışçılarımıza ve onların yakınlarına çok teşekkür ediyorum."" dedi.
İnönü Üniversitesi Rektörü Prof. Dr. Ahmet Kızılay, kongrenin temasının çapraz karaciğer nakli olduğunu söyledi.
Kızılay, üniversitelerinin 7'li karaciğer nakliyle dünya nakil tarihine geçtiğini dile getirdi.
İnönü Üniversitesi Turgut Özal Tıp Merkezi Karaciğer Nakli Enstitüsü Müdürü Prof. Dr. Sezai Yılmaz ise kentte ilk yapılan karaciğer naklinden bu yana enstitüde verdikleri sağlık hizmetlerini anlattı.
Türk Alman Sağlık Vakfı Başkanı Prof. Dr. Yaşar Birgin, Prof. Dr. Martin Kramer, Almanya Büyükelçiliği Savunma Ataşesi Albay Frank Kammerer, Türkiye Gazeteciler Cemiyet Başkanı Vahap Munyar da selamlama konuşması yaptı.
Konuşmaların ardından Kızılay, çapraz organ nakilleri için algoritma geliştiren ABD Boston College'da görev yapan Türk bilim insanı Prof. Dr. Tayfun Sönmez ve Prof. Dr. Utku Ünver'e fahri doktora belgelerini teslim ederek, cübbe giydirdi.
Programın sonunda Sezai Yılmaz, gerçekleştirdikleri 7'li çapraz karaciğer nakli ile hayata tutunan hastalarla fotoğraf çektirdi."
https://www.aa.com.tr/tr/ekonomi/sanayi-ve-teknoloji-bakani-kacir-hit-30-tarihimizin-en-buyuk-olcekli-tesvik-programi/3286337,"Sanayi ve Teknoloji Bakanı Kacır: HIT-30, tarihimizin en büyük ölçekli teşvik programı","Sanayi ve Teknoloji Bakanı Mehmet Fatih Kacır, ""Türkiye’yi yüksek teknoloji yatırımlarının odağı hâline getirecek tarihimizin en büyük ölçekli teşvik programı HIT-30 Yüksek Teknoloji Yatırım Programı’nı açıklıyoruz."" dedi.","Sanayi ve Teknoloji Bakanlığınca Atatürk Kültür Merkezi'nde düzenlenen ""HIT-30 Yüksek Teknoloji Teşvik Programı"" Tanıtım Toplantısı Cumhurbaşkanı Recep Tayyip Erdoğan'ın katılımıyla gerçekleştirildi.
Sanayi ve Teknoloji Bakanı Mehmet Fatih Kacır, etkinlikteki konuşmasına, yüksek teknolojili ve yüksek katma değerli üretimde Türkiye'yi devler ligine taşıyacak HIT-30 Programı'nın Türkiye için hayırlı olması temennisiyle başladı.
Kacır, 22 yılda gerçekleştirilen demokrasi ve kalkınma atılımlarıyla sanayi ve teknolojide Türkiye'nin çağ atladığına işaret ederek, sanayide çalışan sayısının 3 milyon 900 binden 6 milyon 700 bine çıktığını, sayıları 191'den 361'e yükselen Organize Sanayi Bölgeleri ve kurulan 43 Endüstri Bölgesi'nin Türkiye'nin üretim üsleri haline geldiğini bildirdi.
Sanayi sektörlerinde üretim ve ihracat rekorları kırıldığını anımsatan Kacır, şunları kaydetti:
""Otomotiv üretimimiz yıllık 357 binden 1 milyon 468 bine yükseldi, Türkiye Avrupa’nın üçüncü büyük otomobil üreticisi oldu. Beyaz eşya üretimimiz 6,7 milyondan 32,3 milyona yükseldi, Türkiye Avrupa'nın en büyük, dünyanın ikinci büyük beyaz eşya üreticisi oldu. Demir-çelik üretimimiz 16,4 milyon tondan 33,7 milyon tona, İlaç üretimimiz 969 milyon kutudan 2,4 milyar kutuya çıktı. Otomotivden kimyaya, makineden çelike, beyaz eşyadan savunma ve havacılığa, tekstilden mobilyaya 22 yılda tüm sektörlerde sanayi ürünlerimizin yıllık ihracatını 34 milyar dolardan 241 milyar dolara yükselttik. Elbette Türkiye’yi küresel bir üretim üssü haline getiren muazzam atılım kendiliğinden olmadı. Gümrük Birliği ve serbest ticaret anlaşmalarıyla 1 milyar nüfusluk dev bir pazara doğrudan erişim imkanı sunan ülkemizle dünyanın geri kalanı arasında kurduğumuz ticaret köprüleri ihracat odaklı üretim altyapımızı güçlendirdi.
Planlı sanayileşmeden enerjiye, demir yolları ve limanlara, sanayinin dünyayla bağlantısını sağlayan yatırımlar güçlü üretim altyapımızın temelini oluşturdu. İnsan kaynağımızı doğru yetkinliklerle buluşturan atılımlar nitelikli ve çalışkan iş gücümüzü bu ülkenin en büyük değeri haline getirdi. Siyasi istikrarla tahkim edilen ekonomik istikrar ve iş ortamını iyileştiren yapısal reformlar yatırımların önünü açtı. Sağladığımız yatırım teşvikleri özel sektörün yatırım iştahını önemli ölçüde artırdı. Yatırım teşvik sistemimizle son 22 yılda imalat sanayimizde ilave veya yeni yatırımlar için 73 bin 273 yatırım teşvik belgesi düzenledik. 6,4 trilyon lira tutarında sabit yatırımın ve 2 milyon 800 bin nitelikli istihdamın önünü açtık. Proje bazlı devlet teşvikleriyle, büyük ölçekli ve yüksek etki doğurabilecek katma değerli ve ileri teknolojili yatırımlar için terzi usulü teşvik paketleri oluşturma imkanımız mevcut.""
Bakan Kacır, bugüne kadar aralarında savunma sanayi, elektrikli araç ve batarya imalatı, güneş hücresi gibi ülkemizin katma değerli üretim altyapısının öncü projelerinin yer aldığı 68 yatırıma proje bazlı devlet desteği sağladıklarını dile getirdi.
Proje bazlı devlet destekleriyle bugüne kadar harekete geçen projelerde toplam 43 milyar dolarlık yatırımla, 57 bin kişilik istihdamın, yıllık 30 milyar dolarlık ihracatın oluşmasını hedeflediklerine dikkati çeken Kacır, şunları söyledi:
""Dünyada uygulanan en etkin AR-GE teşvik sistemiyle de ülkemizde adeta sıfırdan bir AR-GE ve inovasyon ekosistemi inşa ederek yüksek teknoloji ve katma değer üreten öncü Türkiye'nin temelleri attık. Türkiye'yi baştan başa 102 teknoparkla, 1600'den fazla AR-GE ve Tasarım Merkeziyle donattık. Devletler tarihi açısından kısa bir sürede, 22 yılda teknoloji geliştirme ve üretmede önemli kazanımlar elde ettik. Milli Teknoloji Hamlemizin işaret fişeğini yakan savunma sanayiimizin milli ve özgün ürünleri bugün dünyada savaş paradigmalarını değiştiren ve jeopolitik dengeleri belirleyen unsurlar haline geldi.
Uydu teknolojilerinde gerçekleştirdiğimiz yatırımlarla ülkemizi kendi haberleşme ve görüntüleme uydularını geliştirebilen, test edebilen, üretebilen bir seviyeye taşıdık. Yollara çıkan Türkiye'nin otomobili Togg'la milletimizin 60 yıllık yerli ve milli otomobil hayalini gerçeğe dönüştürdük. Milli markamız Togg’la, Ford, Toyota, Renault gibi dünya markalarının yeni nesil araçları Türkiye fabrikalarında üretmeye başlamalarıyla ve dünyanın en büyük elektrikli araç üreticisi BYD’nin ülkemizde gerçekleştireceğini duyurduğu yatırımla, otomotiv sektörünün yeni mobilite ekosistemine dönüşümünde, ülkemizin 'ben de varım' dediğini tüm dünyaya kanıtladık. Güçlü AR-GE ve inovasyon kabiliyetine sahip üretim altyapımızla sanayi üretimimizin yükselişinde yüksek teknoloji sektörleri lokomotif rol üstleniyor.""
Sanayi ve Teknoloji Bakanı Mehmet Fatih Kacır, ""AR-GE'ye dayalı, rekabetçi, yüksek katma değerli ve yüksek teknolojili ürünlerin üretiminin ve ihracatının artırılmasını önceleyen 12. Kalkınma Planımız doğrultusunda da 2028’e kadar yüksek teknoloji ihracatımızı 9,1 milyar dolardan 19,5 milyar dolara, yüksek ve orta-yüksek teknolojili sektörlerin imalat sanayi ihracatı içerisindeki payını yüzde 40,3’ten 49,5’e çıkarmayı hedefliyoruz."" ifadelerini kullandı.
Bu doğrultuda ihracata dönük, yüksek teknoloji odaklı yeni yatırımlar için yeni teşvik mekanizmalarını devreye aldıklarını dile getiren Kacır, Yatırım Taahhütlü Avans Kredisi (YTAK) programıyla, Türkiye ekonomisinin yükselişini destekleyecek teknolojik ve stratejik yatırımların gerçekleştirilmesi için uzun vadeli ve uygun koşullarda finansmana erişim imkanı sunduklarını anlattı.
Kacır, Teknoloji Odaklı Sanayi Hamlesi Programı ile yüksek teknoloji yatırımları için AR-GE’den seri üretime uçtan uca bütüncül bir destek mekanizması kurduklarına atıfta bulunarak, şu bilgileri verdi:
""Büyük ölçekli firmalarımızın yanında KOBİ’lerimizin de yararlandığı program kapsamında bugüne kadar makine, mobilite, üretimde yapısal dönüşüm, sağlık ve kimya ürünleri ve dijital dönüşüm alanlarında desteklediğimiz 175 projeyle 102 milyar liralık yatırımı harekete geçirdik. Bugün de paradigma değişimlerinin tehdit değil aksine doğru adımlar attığımızda fırsat olduğu anlayışıyla Yükselen Yenilikçi Teknolojiler Çağrısı'nı ilan ediyoruz. Döngüsel ekonomi ve iklim teknolojilerinden malzeme teknolojilerine, biyoteknoloji ve akıllı yaşam teknolojilerinden yeni nesil bilgi ve iletişim teknolojilerine, elektronik ve makine teknolojilerinden afet teknolojilerine birçok sahada yeni yatırımlara öncülük ediyoruz. Tüm dünyada yatırım iştahının azaldığı pandemi sonrası dönemde ülkemiz jeostratejik konumu, nitelikli insan kaynağı, güçlü lojistik ve ticaret altyapısıyla yatırımcılar için güvenli ve güvenilir bir liman olmaya devam ediyor.
Orta Vadeli Program kapsamında uyguladığımız istikrar ve güven ortamını pekiştiren politikaların meyvelerini almaya başladık. Türkiye ekonomisi son 15 çeyrektir kesintisiz ve istikrarlı büyümesini sürdürüyor. İstihdamımız 32,9 milyonu aştı. İstihdam oranında yüzde 50 ile tarihi bir zirveye ulaştık. İşsizlik oranımız yüzde 8,4 ile son 12 yılın en iyi seviyesine geriledi. Cumhuriyet tarihimizin en yüksek seviyelerindeki ihracatımız ve azalan ithalatımız cari dengede önemli bir düzelmeyi beraberinde getirdi. Dış kaynak girişinin güçlenmesi ve Türk lirasına ilginin artmasıyla Merkez Bankası rezervlerindeki yükseliş finansal istikrarı sağlamlaştırıyor. Ülkemiz kredi risk primlerindeki düşük seviyeler ve kredi notu artışları ekonomimizdeki yükselen ivmeyi teyit ediyor.""
Düşük risk ve cazip yatırım ortamının küresel şirketleri yüksek teknoloji yatırımlarını Türkiye'de konumlandırmak için cesaretlendirdiğini dile getiren Kacır, ""Ülkemize yönelik yatırım iştahının yükseldiği böylesine bir dönemde Türkiye’yi yüksek teknoloji yatırımlarının odağı hâline getirecek tarihimizin en büyük ölçekli teşvik programı HIT-30 Yüksek Teknoloji Yatırım Programı'nı açıklıyoruz."" dedi.
Bakan Kacır, program kapsamında yatırımlara proje bazlı yatırım teşviklerinin yanında pazar geliştirme destekleri, cazip koşullarda finansman ve uygun yatırım alanları sunacaklarını söyledi.
Kacır, ""Yarı iletkenlerden mobiliteye, ileri imalattan haberleşme ve uzaya, sağlık teknolojilerinden dijital teknolojilere ve yeşil enerjiye 7 ana sektörde ve yüksek teknoloji değer zincirimizi tamamlayacak diğer alanlarda çıkacağımız çağrılarla bugüne kadarkilerin çok ötesinde ölçekte özel sektör yatırımlarını 2030 yılına dek gerçekleştirmeyi amaçlıyoruz."" bilgisini verdi.
21. yüzyılda yapay zeka, nesnelerin interneti, büyük veri, robotik gibi yenilikçi teknolojilerin iş modellerini yeniden tanımladığına dikkati çeken Kacır, işletmelerin müşterilerine etkin, verimli ve hızlı hizmet sunmaya devam edebilmesi için dijital dönüşümü hızlandırmaları gerektiğini söyledi.
Kacır, dünyada iklim değişikliği ile mücadele politikaları hız kazanırken iklim değişikliğinin sanayi ve teknoloji politikalarıyla bağlantısının giderek güçlendiğine dikkati çekerek, şu ifadeleri kullandı:
""Türkiye Yüzyılında 2053 net sıfır emisyon hedeflerimizle uyumlu yeşil dönüşüm yatırımlarının gerçekleştirilmesi sürdürülebilir, verimli ve çevreci bir üretim altyapısı kurmak tercihten öte bir zorunluluğu ifade ediyor. Bu anlayışla, üretim zincirlerinin ilk aşamalarında lokomotif sektörlere temel girdi sağlayan alüminyum, çelik, gübre ve çimento sektörleri için Düşük Karbonlu Yol Haritalarımızı hazırladık. 2053 net sıfır emisyon hedeflerimiz doğrultusunda bu 4 sektörde mevcut tesislerin uyumu ve yeni kapasitelerin karbonsuzlaşma gereksinimleri için 2053 yılına dek 71 milyar dolarlık yatırım ihtiyacı öngörüyoruz. Bugün yatırım teşviklerimizi daha etkin mekanizmalarla ikiz dönüşüme yönlendirmeyi hedeflediğimiz Yeşil Dönüşüm ve Dijital Dönüşüm Destek Programlarımızı da kamuoyuyla paylaşıyoruz.
Program doğrultusunda, işletmelerin ikiz dönüşümde kısa, orta ve uzun vadeli ihtiyaçlarını adresleyecek yol haritaları sunmalarını bekliyoruz. Sunulan yol haritalarıyla uyumlu yatırımları öncelikli yatırımlar uygulaması ile destekleyeceğiz. Desteklediğimiz projeleri gerçekleştiren tesislere, yol haritasının uygulama süresince 'Yeşil Dönüşüm Merkezi' veya 'Dijital Dönüşüm Merkezi' unvanı vereceğiz. Bu merkezlerde görev alacak yeşil ve dijital dönüşüm ekipleri ile yeşil ve dijital dönüşüm kültürünün yerleşmesini ve kurumsallaşmasını sağlayacağız.""
Bakan Kacır, son 22 yılda edinilen tecrübenin, Türk sanayini dünyada daha güçlü, daha etkin bir konuma birlikte taşımak için rehber niteliğinde olduğunu anlattı.
Milli Teknoloji Hamlesi ve Yerel Kalkınma Hamlesi'nin gerçekleştirileceği ""Türkiye Yüzyılı""nda Türkiye'nin uzun vadeli hedef ve ihtiyaçlarıyla uyumlu olarak yatırım teşvik sistemini yeniden yapılandırma sürecini başlattıklarına dikkati çeken Kacır, şunları kaydetti:
""Kamu kaynaklarının etkin kullanımı ve teşvik unsurlarının yatırımlara etkisini gözeterek teşvik modellerimizi güçlendireceğimiz yeni dönemde odağımız selektif ve program bazlı teşvikler olacak. Ülkemizin stratejik öncelikleriyle hizalanmış yeni teşvik modelimizin yürürlüğe girmesiyle 'Türkiye Yüzyılı Kalkınma Hamlesi Programı'nı devreye alacağız. Yüksek teknoloji, yerel kalkınma, arz güvenliği ve ikiz dönüşüm odaklı yatırımları hibe destekleri de dâhil olmak üzere farklı teşvik enstrümanlarıyla destekleyeceğiz.
Hazırlık çalışmaları devam eden Ulusal Sanayi Alanları Master Planıyla gerçekleştirdiğimiz ve planlanmış ulaşım ve lojistik yatırımlarını dikkate alan ve sektörel kümelenme odaklı yeni sanayi alanları oluşturacağız. Yatırımcıların öncelikleri arasında yer alan finansman ihtiyaçları, yer seçimi, kamulaştırma ve altyapı çalışmalarında yenilikçi yaklaşımları da devreye alacağız. Yatırımcımızın önünü açmaya, ülkemizin yüksek teknoloji yatırımları ile buluşmasında ve küresel bir cazibe merkezi hâline dönüşmesinde her türlü engeli kaldırmaya her daim devam edeceğiz. Ülkemizin potansiyeline, geleceğine güvenen ve inanan yatırımcılarımızın en güçlü şekilde yanında olacağız.
Dünyanın 80 yıllık ezberleri terk ettiğini belirten Kacır, sosyalizm ve komünizmin çöktüğünü, 'Alternatifi kalmayan liberal kapitalist düzen insanlığın varacağı son duraktır ve dünyanın her köşesine refah dağıtacaktır.' fikirlerinin alıcısının kalmadığını anlattı.
Kacır konuşmasını şöyle tamamladı:
""İnsanlık, hiçbir şeyin eskisi gibi olmayacağı bir dönemin eşiğinde. Bu yeni döneme liderliğinizde hazırlıklı ve eskisinden çok daha güçlü adım atıyoruz. Yapamaz, başaramaz, diyenlere aldırış etmeyen, kendi evlatlarının kabiliyetlerine, akıl ve alın terine güvenen bir Türkiye var artık. Olana bitene seyirci kalmayan, sözü etkili, kuvveti tesirli bir Türkiye var artık. Kalkınma yolculuğunda nice ulusa ilham veren, rol model olan bir Türkiye var artık. Afrika’dan Orta Doğuya, Avrupa’dan Uzak Asya’ya bağ kuran, iş birliği geliştiren, oyun değiştiren, denge kuran bir Türkiye var artık. Nitelikli, genç ve üretken beşeri sermayesiyle, yaşlanan Batılı ülkelerden, eşsiz ticari bağlar ve lojistik imkanlarla Asya'dan yatırımcıların gözdesi bir Türkiye var artık.""
Üst düzey katılımın olduğu etkinlikte 2023 - 2024 yıllarında sağlanan proje teşvikleri kapsamında yatırım büyüklüğü bakımından en büyük projeleri gerçekleştiren firmalara teşekkür plaketi verildi.

Türkiye Petrolleri Anonim Ortaklığı, Togg, TUSAŞ, Ford, Eti Bakır, Etil Alüminyum, Toyota, Bosch, BMC, Oyak, Kalyon, Baykar, Arçelik ve Şişecam'ın da aralarında bulunduğu firmalar plaketlerini Cumhurbaşkanı Recep Tayyip Erdoğan, Cumhurbaşkanı Yardımcısı Cevdet Yılmaz, Sanayi ve Teknoloji Bakanı Mehmet Fatih Kacır, Tarım ve Orman Bakanı İbrahim Yumaklı ve Ticaret Bakanı Ömer Bolat'ın elinden aldı.
Programda Türkiye-Şili İş Konseyi Başkanı Ahmet Bilge Anbarlılar'a da ödülünü Sanayi ve Teknoloji Bakanı Mehmet Fatih Kacır verdi.
"
https://www.aa.com.tr/tr/saglik/ab-hollandanin-tibbi-izotop-uretimi-icin-nukleer-reaktor-kurulumuna-destegini-onayladi/3286336,"AB, Hollanda'nın tıbbi izotop üretimi için nükleer reaktör kurulumuna desteğini onayladı","Avrupa Birliği (AB), Hollanda'da kanser teşhisi ve tedavisi için tıbbi izotop üretimi amacıyla kurulacak nükleer reaktöre 2 milyar avro kamu desteği sağlanmasına onay verdi.","AB Komisyonu, Hollanda'nın kanser teşhisi ve tedavisi için tıbbi izotop üretimini destekleme projesinin onaylandığını açıkladı.
Açıklamada, Hollanda'nın bir reaktör ve nükleer sağlık merkezinin inşasını içeren Pallas projesini destekleme planını Komisyona sunduğu belirtildi.
Proje kapsamında yeni reaktörün 2030'lu yılların başında tıbbi izotop üretiminde 1961'den beri faaliyette olan yüksek akışlı reaktörün yerini alacağı ifade edilen açıklamada, nükleer sağlık merkezi ve reaktör tarafından üretilecek tıbbi izotopların kanser dahil çeşitli hastalıkların teşhis ve tedavisi için hastalara uygulanabilecek radyofarmasötiklere dönüştürüleceği bildirildi.
Açıklamada, reaktör ve nükleer sağlık merkezinin nükleer tıp ve nükleer enerji teknolojisi alanında araştırma, geliştirme ve inovasyon faaliyetlerinin yürütülmesi amacıyla da kullanılacağı belirtilerek, Hollanda'nın kamu yardımını reaktör ve nükleer sağlık merkezini inşa edecek ve işletecek olan şirkete 2 milyar avro tutarında kredi ve öz sermaye şeklinde sağlayacağı ifade edildi.
Projenin kamu desteği olmadan gerçekleşemeyeceğine işaret edilen açıklamada, tedbirin gerekli ve uygun olduğu, AB kamu destek kurallarıyla da uyumlu bulunduğu belirtildi.
AB üyesi ülkelerin kamu desteklemelerini ne şekilde sağlayacaklarını belirleme yetkisi AB Komisyonunun görev alanına giriyor.
Üye ülkeler, kamu desteklemelerini sadece rekabete zarar vermeyecek şekilde ve kamu yararına uygun durumlarda kullanabiliyor."
https://www.aa.com.tr/tr/gundem/tekirdagda-otluk-alandan-geri-donusum-tesisine-sicrayan-yangina-mudahale-ediliyor/3286305,Tekirdağ'da otluk alandan geri dönüşüm tesisine sıçrayan yangına müdahale ediliyor,Tekirdağ'ın Ergene ilçesinde otluk alanda çıkıp geri dönüşüm tesisine sıçrayan yangına müdahale ediliyor.,"Velimeşe Mahallesi'ndeki otluk alanda henüz belirlenemeyen nedenle yangın çıktı. Rüzgarın etkisiyle büyüyen yangın yakınındaki geri dönüşüm tesisine sıçradı.
İhbar üzerine bölgeye çok sayıda itfaiye ve sağlık ekibi sevk edildi.
Fotoğraf: Süleyman Coşkun Bozyel/AA
İtfaiye ekipleri yangına müdahale ediyor.
"
https://www.aa.com.tr/tr/saglik/fiziksel-aktivitelerde-yapilan-hatalar-diz-sorunlarini-tetikliyor-/3286045,Fiziksel aktivitelerde yapılan hatalar diz sorunlarını tetikliyor,"Ortopedi ve Travmatoloji Uzmanı Prof. Dr. Serdar Hakan Başaran, fiziksel aktivitelere başlamadan önce uygun şekilde ısınmamanın, zıplama veya atlama gibi hareketleri tekrar tekrar yapmanın diz sorunları gelişimini tetikleyebileceğini belirtti.","Bakırköy Dr. Sadi Konuk Eğitim ve Araştırma Hastanesi Ortopedi ve Travmatoloji Uzmanı Prof. Dr. Başaran yaptığı yazılı açıklamada, diz sorunlarının yaşam tarzı, genetik faktörler ve herhangi bir yaralanmaya bağlı olarak her yaşta başlayabildiğini vurguladı.
Genç ve yaşlı fark etmeksizin herkeste görülebilen, ciddi ağrılara ve fonksiyon kayıplarına neden olan diz sorunlarının altında pek çok neden yattığını kaydeden Başaran, ""İleri yaş, kadın cinsiyet, aşırı kilo, yüksek fiziksel aktivite gerektiren işte çalışma, sporcular ve genetik olarak ailesel yatkınlık durumunda diz sorunları yaşanıyor."" ifadesini kullandı.
Bazı yaygın hataların diz hastalıklarının gelişmesine katkıda bulunduğunun altını çizen Başaran, fiziksel aktivitelere başlamadan önce uygun şekilde ısınmamanın diz yaralanması riskini artırabildiğini, yeterince esnememenin kas gerginliğine ve dengesizliklere yol açarak dizlere ekstra baskı uygulayabildiğini belirtti.
Özellikle zıplama veya atlama gibi hareketleri tekrar tekrar yapmanın tendinit veya bursit gibi aşırı kullanım yaralanmalarına yol açabildiğini dile getiren Başaran, zıplarken yanlış iniş tekniği, yanlış düşme tekniği veya spor sırasındaki yanlış duruş ve hareket tekniklerinin dizlerde aşırı strese neden olabileceğini kaydetti.
Başaran, ""Dinlenmemek ve altta yatan sorunu araştırmak yerine ağrının üstesinden gelmek, diz sorunlarını şiddetlendirebilir ve daha ciddi durumlara yol açabilir. Vücudun uyum sağlamasına izin vermeden fiziksel aktivitenin yoğunluğunu, süresini veya sıklığını aniden artırmak diz yaralanmalarına neden olabilir."" değerlendirmesini yaptı.
Prof. Dr. Başaran, diz ağrısında sağlık uzmanlarına danışmaktan kaçınmak veya bunları geciktirmenin, küçük sorunların daha ciddi durumlara dönüşmesine neden olabileceğini, ayrıca diz protezi ameliyatlarından korkulmaması gerektiğini ifade etti.
Konservatif tedavilerin şiddetli diz ağrısını ve sakatlığını gidermekte başarısız olduğu ve hastanın yaşam kalitesini önemli ölçüde etkilediği durumlarda diz protezi ameliyatının düşünülmesi gerektiğini vurgulayan Başaran, kireçlenmede yürüme, merdiven çıkma, oturma veya sandalyeden kalkma gibi günlük aktiviteleri kısıtlayan kalıcı ağrı, şişlik, sertlik ve gece ağrısı gibi durumlarda, eklem romatizmasında ilaçlar ve diğer tedaviler semptomları yeterince kontrol edemediğinde, kırık veya bağ yırtılması gibi ciddi bir diz yaralanmasını takiben uzun dönemde eklem ağrısı ve işlev bozukluğunda, diz eklemindeki kemik ve kıkırdağın önemli ölçüde hasar gördüğü kanlanma bozukluklarında diz protezi ameliyatlarını önerdiklerini bildirdi.
İlaçlara, fizik tedaviye, kortikosteroid enjeksiyonlarına veya diğer cerrahi olmayan tedavilere yanıt vermeyen kalıcı diz ağrısı ve günlük aktiviteleri yerine getirememe ve dizin ileri derecede eğriliklerinin neden olduğu ağrı ve fonksiyonel bozulma gibi durumlarda da ameliyat yapılabileceğini belirten Başaran, şunları kaydetti:
""Diz ekleminde hareket aralığını sınırlayan ve günlük aktiviteleri gerçekleştirme yeteneğini etkileyen şiddetli sertlik veya hareketsizlik durumlarında, uykuyu engelleyecek kadar şiddetli diz ağrısı, ruh sağlığını etkileyen, depresyona veya anksiyeteye neden olan kronik ağrı gibi durumlarda diz protezi ameliyatını önermekteyiz.""
Diz protezi ameliyatında amacın ilk diz protezinin mümkün olduğu kadar uzun süre dayanması olduğuna dikkati çeken Başaran, revizyon diz protezi olarak bilinen ikinci bir ameliyatın gerekli olabileceği durumların da olduğunu ifade etti.
Bu ameliyatlardaki yeniliklerin ameliyat sonuçlarını önemli ölçüde iyileştirdiğini vurgulayan Başaran, hastaya özel cerrahi araçların, 3D olarak tasarlanmış protezlerin, gelişmiş malzeme kalitesinin, ameliyat sonrası gelişmiş iyileşme protokollerinin hastaların kısa sürede iyileşmelerine imkan sağladığını belirtti.
Başaran, bireysel iyileşme süreleri farklılık gösterse de çoğu hastanın diz protezi ameliyatından sonra 6-12 hafta içinde sosyal aktivitelere devam edebildiğini, 3-6 ay içinde ise tam ve aktif bir sosyal hayata dönebildiğini dile getirdi."
https://www.aa.com.tr/tr/saglik/saglik-bakanligindan-astim-ve-koah-hastalarina-sicak-hava-uyarisi/3286038,"Sağlık Bakanlığından astım ve KOAH hastalarına ""sıcak hava"" uyarısı","Sağlık Bakanlığı, astım ve KOAH (Kronik Obstrüktif Akciğer Hastalığı) hastalarını, nem oranının arttığı zamanlarda mecbur kalmadıkça dışarı çıkmamaları ve nem oranı yüksek bölgelere seyahat etmemeleri konusunda uyardı.","Bakanlık, kronik hastalıklar grubundan astım ve KOAH rahatsızlığı bulunanların yaz aylarında atak yaşama riskini azaltmak için alınması gereken önlemlere yönelik bilgilendirme yaptı.
Buna göre, aşırı sıcaklar ile yüksek nem, astım ve KOAH gibi kronik hava yolu hastalıklarında nefes darlığı, öksürük ve balgam miktarında artışa ve bu rahatsızlıkların seyrinin kötüleşmesine neden olabiliyor.
Aynı zamanda yüksek sıcaklıkta, ağızdan nefes alınması halinde solunum yolu hücreleri aşırı su kaybederek, solunum yolu tahriş edicilerine karşı hassasiyeti artırıyor. Bu durum astım ve KOAH hastalarında nefes darlığı ataklarına yol açabiliyor.
Bu nedenle hastaların, nem oranının arttığı dönemlerde ve saatlerde mecbur kalmadıkça dışarı çıkmaması, nem oranı yüksek bölgelere seyahat etmemesi gerekiyor.
Özellikle KOAH'ta solunan havadaki nem oranının normal seviyenin altında veya üstünde olması, balgam çıkışını engelleyerek solunum yollarında tıkanma ve enfeksiyonlara sebep olabiliyor. Hastaların nem ve ısı ölçerler kullanarak bulunduğu kapalı ortamların nem ve ısı oranını dengede tutması, aşırı nemli ortamlardan kaçınması büyük önem taşıyor.
Polen alerjisi olan hastaların, sıcak ve rüzgarlı havalarda dışarı çıkmaması, çıkmaları gerektiğinde ise maske takması, dışarıdan eve geldiklerinde giysilerini hemen değiştirmesi ve banyo yapması, sabah polenler havada yoğun bulunduğundan bu saatlerde evlerini havalandırmaması tavsiye ediliyor.
Aşırı sıcak havalarda ayrıca şunlara dikkat edilmesi gerekiyor:
""Güneş ışınlarının etkisinin en güçlü olduğu 10.00-16.00 saatlerinde açık havada bulunmaktan kaçının. Dışarı çıkmak mecburiyetinde kalırsanız serin ve gölge alanları tercih edin. Mevsim şartlarına uygun, terletmeyen, hafif, rahat, açık renkli giysiler giymeye özen gösterin. Evde veya taşıtta mümkünse pencere açmak yerine klima kullanın ancak klimanın temizliğini ve bakımını mutlaka düzenli olarak yaptırın. Meyve, sebze ve yüksek lifli yiyecekler içeren sağlıklı beslenme planına uyun. Tavuk, balık ve hindi gibi yağsız protein türlerini tercih edin. Tatlılar başta olmak üzere şeker oranı yüksek yiyeceklerden uzak durun. Yeteri kadar su içmeyi ihmal etmeyin. Alkollü, kafeinli, şekerli içeceklerden uzak durun.
Yorucu fiziksel aktivitelerden kaçının. Sabah erken saatleri veya akşam saatlerini tercih ederek düzenli yürüyüş yapın. Yürüyüşün hem öncesi hem de sonrasında mutlaka sıvı alın. Seyahate çıkmadan önce sağlık kontrolünüzü yaptırın, hekiminizin reçete ettiği alerji ilaçlarınızı ve inhaler ilaçlarınızı tedarik edin. İlaçlarınızı hekiminizin önerdiği şekilde, dozda ve sürede düzenli kullanın. Havuz dezenfeksiyonunda kullanılan klor veya diğer dezenfektanlar atakları tetikleyebilir, bu nedenle havuz yerine denize girmeyi tercih edin. Hekiminizden sizin sağlık durumunuza özel dikkat etmeniz gerekenler konusunda bilgi alın.""
Öte yandan, tedbir olarak yakınlarının, bir arada bulunmadığı astım veya KOAH hastasıyla düzenli iletişim kurması da önem taşıyor."
https://www.aa.com.tr/tr/gundem/dask-tiri-turkiyenin-farkli-sehirlerinde-vatandaslarla-bulusmaya-devam-ediyor/3285995,DASK tırı Türkiye'nin farklı şehirlerinde vatandaşlarla buluşmaya devam ediyor,"Doğal Afet Sigortaları Kurumunun (DASK), vatandaşların depreme dair farkındalığını artırmak ve Zorunlu Deprem Sigortası'nı tanıtmak amacıyla yürüttüğü ""DASK Tırı Yollarda"" projesi üç farklı şehirde vatandaşlarla buluşmaya devam edecek.","DASK açıklamasında, DASK'ın vatandaşların depreme dair farkındalığını artırmak ve Zorunlu Deprem Sigortası'nı tanıtmak amacıyla yürüttüğü DASK Tırı Yollarda projesi devam ediyor.
Deprem yaşanan bölgelerde, kritik zamanlarda hızla konuşlanarak mobil sigorta ofisi işlevi görebilen DASK Tırı, bu projeyle Türkiye'nin her yerinden vatandaşlarla bir araya gelerek onların sorularını cevaplıyor, depremin ve sigortalılığın önemine dikkati çekiyor.
Geçen yılın aralık ayında Tekirdağ, Çanakkale, Balıkesir gibi birçok ili gezen DASK Tırı, temmuz ayında yeni rotasıyla serüvene başladı.
16-23 Temmuz tarihleri arasında İzmir'de vatandaşlarla buluşan DASK Tırı, 16-17 Temmuz tarihlerinde Alsancak Cumhuriyet Meydanı'nda, 18-19 Temmuz'da Çeşme'de ve 22-23 Temmuz'da da Seferihisar'da vatandaşlar ile bir araya geldi.
Proje kapsamında DASK ekibi, deprem ve Zorunlu Deprem Sigortası ile ilgili vatandaşlarla röportajlar yaparken, ödüllü bilgi yarışmasıyla farkındalık yaratmaya devam ediyor. Ziyaretçiler aynı zamanda VR sanal gözlüklerle sanal deprem deneyimi yaşayarak deprem anında ve sonrasında yapılması gerekenleri kalıcı şekilde öğrenme şansını yakalıyor. DASK Tırı, temmuz ve ağustos aylarında gerçekleşecek olan ikinci etabında ayında toplam 4 farklı şehirde, 9 farklı noktada hizmet verecek.
DASK'ın yüksek teknolojik altyapı ile donattığı DASK Tırı, deprem afeti yaşanması halinde hızla ilgili bölgeye intikal edebilen mobil sigorta ofisi olarak sigortalılara afet yerinde destek verebiliyor.
Aynı anda 7 çalışan ile hizmet veren DASK Tırı, uydu teknolojisine dayanan altyapısı sayesinde kesintisiz iletişim sağlayabiliyor. Ofis olarak hizmette olmadığı zamanlarda da Türkiye'yi dolaşarak deprem konusunda toplumsal farkındalığı yükseltmek ve Zorunlu Deprem Sigortası bilincini yaygınlaştırmak amacıyla çalışmalarına devam eden DASK Tırı, İzmir'in ardından Aydın, Muğla ve Antalya illerinde vatandaşlarla bir araya gelecek.
DASK, proje ile Türkiye’nin dört bir yanını ziyaret etmeyi planlıyor. DASK Tır'ı 28-29 Temmuz'da, Muğla'nın Bodrum ilçesinde Liman Başkanlığı önünde, 30-31 Temmuz'da Marmaris ilçesinde Mustafa Yaylalı Sağlık Ocağı önünde, 1-2 Ağustos'ta, Datça ilçesinde Cumhuriyet Meydanı'nda, 3-4 Ağustos'ta Fethiye ilçesinde Beşkaza Meydanı'nda ve son olarak 5-6 Ağustos'ta Antalya'nın Muratpaşa ilçesinde bulunan Cumhuriyet Meydanı'nda vatandaşlarla buluşacak."
https://www.aa.com.tr/tr/politika/aile-ve-sosyal-hizmetler-bakani-goktas-her-hanenin-bir-aile-danismani-olsun-istiyoruz/3285983,Aile ve Sosyal Hizmetler Bakanı Göktaş: Her hanenin bir aile danışmanı olsun istiyoruz,"Aile ve Sosyal Hizmetler Bakanı Göktaş, ""Nasıl her ailenin bir aile hekimi varsa, biz de her hanenin bir aile danışmanı olsun istiyoruz."" dedi.","Aile ve Sosyal Hizmetler Bakanı Mahinur Özdemir Göktaş, ""Nasıl her ailenin bir aile hekimi varsa, biz de her hanenin bir aile danışmanı olsun istiyoruz. Bununla ilgili çalışmamızı başlattık. Bu sayede mahalle mahalle ülkemizin sosyal risk haritasını çıkaracağız."" dedi.
Bakan Göktaş, NTV yayınında gündeme ilişkin soruları yanıtladı, açıklamalarda bulundu
Türkiye'de doğurganlık oranlarının düşmesine ilişkin soru üzerine Göktaş, martta TÜİK ile ""Türkiye Yaşlı Profili"" araştırması yaptıklarını, buna göre Türkiye'nin yaşlı nüfusunun son 5 yılda yüzde 21,4 arttığını belirtti.
Yine TÜİK verilerine göre Türkiye'de doğurganlık oranının nüfusun kendini yenilemede kritik seviye olan 2,1'in altında, yüzde 1,51 olduğuna dikkati çeken Göktaş, ""Aslında bu trend tüm dünyada yaşanıyor. Bizim nüfusumuz Avrupa’ya göre daha genç olsa da yine bir alarm durumu söz konusu. Zaten Sayın Cumhurbaşkanımız da bu nedenle konuyu 'varoluşsal bir tehdit' olarak nitelendiriyor. Birçok Avrupa ülkesi bu konuyla ilgili meclislerinde özel oturumlar yapıyor. Durumun ciddiyetini anlatmak için şöyle bir örnek vermek isterim, eğer bu trend bu şekilde devam ederse bundan 20-25 sene sonra biz yeterince askere gönderecek genç bulamayacağız."" diye konuştu.
Genç nüfusun artması ve doğurganlık oranlarının yükselmesi için geniş kapsamlı çalışmalar yaptıklarını anlatan Göktaş, ""Bunu sadece bizim Bakanlığımız üzerinden değil çok yönlü olarak, tüm paydaşlarla işbirliği içinde, bir devlet politikası olarak ele almak zorundayız. Bu nedenle Çalışma ve Sosyal Güvenlik, Sağlık, Hazine ve Maliye bakanlıkları ile bir çalışma grubu oluşturuyoruz."" ifadesini kullandı.
Göktaş, bu konuda akademik anlamda geniş çaplı bir saha çalışması yapacaklarına işaret ederek, çalışma grubunun da sahadan gelecek verileri, mevcut politikaları, hizmetleri de kullanarak kısa, orta ve uzun vadeli politikaları ortaya koyacağını dile getirdi.
Bazı kesimlerin ""ekonomik kaygılardan dolayı insanların çocuk yapmayı ötelediğinden"" bahsettiğini ancak yurt dışı örneklerinin bunun doğru olmadığını gösterdiğini ifade eden Göktaş, bazı ülkelerin maddi teşviklere rağmen doğurganlık oranlarını artıramadığını, bazı ülkelerin ise demografik acil durum ilan ettiğini bildirdi.
Göktaş, sadece popüler olduğu veya kulağa hoş geldiği için Türkiye'nin dinamiklerini dikkate almayan ithal politikalarla çözüm çalışmalarının zaman ve kaynak israfına neden olabileceğinin altını çizerek, tüm paydaşları dinlemeye sürdürdüklerini, ülke örneklerini ve politikaları detaylı incelediklerini söyledi.
Aile ve nüfus konularını ele alan Aile ve Nüfus Politikaları Daire Başkanlığını haziran ayında kurduklarını anımsatan Göktaş, ""Diğer yandan biz de önleyici tedbirlerle, mahalle bazlı sosyal hizmet anlayışı ile sağlıklı aileyi korumak için çalışmalarımızı sürdürüyoruz. Nasıl her ailenin bir aile hekimi varsa, biz de her hanenin bir aile danışmanı olsun istiyoruz. İlk defa açıklıyorum, bununla ilgili çalışmamızı başlattık. Bu sayede mahalle mahalle ülkemizin sosyal risk haritasını çıkaracağız. Olası riskleri önceden görüp ona göre hareket edeceğiz. Böylece önleyici tedbirlerimizi de almış olacağız."" ifadesini kullandı.
Aile ve Gençlik Fonu'ndaki son başvuru sayısına ilişkin soru üzerine Göktaş, gençlerin yoğun ilgi gösterdiği fona bugüne kadar 11 bin 257 çiftin başvurduğu bilgisini verdi.
Gerekli kriterleri sağlayan, eğitim, danışmanlık hizmetlerine katılan ve resmi nikahı gerçekleşen 2 bin 386 çifte de toplam 357 milyon 900 bin lira ödeme gerçekleştirdiklerini dile getiren Göktaş, deprem bölgesinde başlayan projenin uygulamasına doğum oranının en düşük olduğu Zonguldak, Bartın ve Karabük’ün de ekleneceğini kaydetti.
Cumhurbaşkanı Recep Tayyip Erdoğan'ın eşi Emine Erdoğan'ın himayelerinde gerçekleştirilen Gönül Elçileri Projesinde devlet himayesindeki çocukların huzurlu bir aile ortamında büyümelerini sağlamayı amaçladıklarını vurgulayan Göktaş, ""2002’de 500 koruyucu aile yanında 515 çocuğumuz varken, şu anda 8 bin 588 koruyucu ailemizin yanında 10 bin 268 çocuğumuz bulunuyor. Bu sene koruyucu ailelerin yaşadığı bazı sorunların önüne geçmek üzere Sağlık ve Milli Eğitim bakanlıkları ile çalışmalar yürüttük. Artık koruyucu ailelerimiz e-Okul, MHRS ve e-Nabız gibi sistemler üzerinden çocukların takibini ve işlemlerini kolaylıkla yürütebilecek. Böylece koruyucu ailelerimizden bu yönde bize gelen talepleri de karşılamış oluyoruz."" diye konuştu.
Devlet himayesindeki çocuklara ilişkin bir başka soru üzerine de Bakan Göktaş, şunları ifade etti:
""Çocuklarımız bizim gözbebeğimiz. Bugün 1185 çocuk evi, 115 çocuk evleri sitesi ve 62 ihtisaslaştırılmış çocuk evleri sitesinde toplam 14 bin 797 çocuğumuza hizmet veriyoruz. Hizmetlerimiz konusunda AK Parti döneminde en büyük değişimi çocukların yaşam alanlarında devrim niteliğinde değişikliklerle gerçekleştirdik. Büyük ve kalabalık kuruluşlardan, koğuş sisteminden ev tipi kuruluşlara geçtik. Çocuklarımız yaş ve cinsiyetine göre planlanan evlerde aile ortamında büyüyorlar. Çocuk evleri ve çocuk sitelerinde kurduğumuz yeni yaşam modelleriyle çocuklarımızın sosyal hayata uyum sağlamalarını kolaylaştırdık. Bu evlerde ev annesi gözetiminde 24 saat esasına göre yatılı hizmet veriliyor. Çocukları, günlük hayata dair sorumluluk alacak şekilde hayata hazırlamaya gayret ediyoruz.""
Bakan Göktaş, çocukların internetin zararlı içeriklerinden korunmasına yönelik yapılan çalışmalarla ilgili, Bakanlık bünyesinde sosyal medya çalışma grubu olduğunu, bu grubun geleneksel ve sosyal medya ortamında çocukları ve aileleri tehdit eden içerikleri 7/24 takip ettiğini anlattı.
Bakanlığın internet sitesinden de ulaşılabilen ""DUY"" diye tabir ettikleri, ""Çocuklar İçin Duy"", ""Duyarlı Ol"" ihbar hattının olduğunu aktaran Göktaş, şöyle devam etti:
""Bakanlık olarak ailelerden 'wattpad' hikaye platformu hakkında çok fazla şikayet alıyorduk. Bu platformda 18 yaş altı çocuklarımız her türlü zorbalık, şiddet, cinsel istismar, intihar, madde bağımlılığı gibi son derece olumsuz içeriklere hiçbir filtre ve kontrol mekanizması olmaksızın maruz kalıyordu. Bu platformun Türkiye’de bir temsilcisi yok, içeriklerle ilgili şikayetimizi iletecek muhatap bulamıyorduk. Buna seyirci kalmadık ve harekete geçerek platform ile ilgili erişim engeli istedik. Bu konuda ailelerden teşekkür ve destek mesajları aldığımızı da ifade edeyim.""
Kadına yönelik şiddetle mücadeleyi topyekun mücadele gerektiren, siyaset üstü, tüm insanlığı ilgilendiren küresel bir mesele olarak nitelendiren Göktaş, şunları kaydetti:
""Tek bir vaka bile bizim için fazla bir vakadır. O nedenle bu konuda asla müsamaha göstermiyor, sıfır tolerans ilkesiyle hareket ediyoruz. AK Parti hükümetleri döneminde kadına yönelik şiddetle mücadele konusunda çok önemli hukuki düzenlemeleri hayata geçirdik. 6284 sayılı Kanun dünyada eşi benzeri olmayan ve kadını koruyan çok kıymetli bir yasadır. Ayrıca bu yıl kadına yönelik şiddetle ilgili kapsamlı bir araştırma da yapıyoruz. Şiddetle mücadele politikalarımızı geliştirmek adına bu araştırmanın çok önemli olduğuna inanıyoruz. Bu konuda kadınları önceleyen, onların yanında olan gerekli hukuki düzenlemeleri yaptık, eylem planlarını da hayata geçirdik. Mesela KADES uygulaması, Alo 183 Şiddetle Mücadele Hattı ve 81 ilde Şiddet Önleme ve İzleme Merkezlerimizle şiddete karşı etkin bir mücadele veriyoruz. Biz kadına yönelik şiddet konusunda her geçen gün politikalarımızı yeniliyor ve geliştiriyoruz.""
Bakan Göktaş, şehit yakınları ve gazilere yönelik çalışmalara ilişkin soruya da ""Bakanlık olarak şehit yakını, gazi ve gazi yakınlarımızın her daim yanında olmaya ve onları hayatın her alanında desteklemeye devam ediyoruz. Bugüne kadar 50 bine yakın şehit yakını, gazi ve gazi yakınımızın kamuda istihdamını sağladık. Eylül ayı içerisinde yeni bir atama yapmayı planlıyoruz. 500’ün üzerinde şehit yakını ve gazilerimizin ve yakınlarının atamasını gerçekleştireceğiz."" yanıtını verdi."
https://www.aa.com.tr/tr/ekonomi/sigorta-sektorunun-prim-uretimi-ilk-yarida-400-milyar-liraya-yaklasti/3285976,Sigorta sektörünün prim üretimi ilk yarıda 400 milyar liraya yaklaştı,"Sigorta sektörü ocak-haziran döneminde geçen yılın aynı dönemine kıyasla yüzde 80,7 artışla 380 milyar 369,8 milyon liralık prim üretti.","AA muhabirinin Türkiye Sigorta Birliği'nden (TSB) derlediği verilere göre, geçen yılın ilk yarısında 210 milyar 529 milyon lira seviyesinde olan prim üretimi bu yıl yüzde 80,7 artış göstererek 380 milyar 369 milyon 870 bin 491 liraya yükseldi.
Prim üretiminin yüzde 88,6'sını 337 milyar 26 milyon lira ile hayat dışı sigortaları oluştururken, hayat sigortaları branşı 43 milyar 343 milyon lira ile yüzde 11,4'lük pay aldı.
Oto sigortaları 131,4 milyar lira prim üretimi ile toplam üretiminin yüzde 39’unu gerçekleştirerek sektörün lokomotifi olmayı sürdürdü. İlk yarıda trafik branşı prim üretimi bir önceki yılın aynı dönemine göre yüzde 69,6 artış göstererek 81 milyar liraya ulaştı. Branşın toplam hayat dışı içerisindeki payı bu dönemde yüzde 24 olarak gerçekleşti.
Kasko branşında prim üretimi yüzde 41,2 büyüyerek 50,4 milyar liraya yükseldi. Kaskonun toplam hayat dışı içerisindeki payı ise söz konusu dönemde yüzde 15 oldu.
Yangın ve doğal afetler branşı ise yüzde 124 artışla 57,8 milyar lira, hastalık-sağlık branşı yüzde 100 artışla 63,1 milyar lira prim üreterek öne çıkan diğer branşlar oldu.
Türkiye Sigorta Birliği Başkanı Uğur Gülen, AA muhabirine, ilk yarıda prim üretiminin beklenen seviyelerde gerçekleştiğini ifade etti.
Sektörün 2024 yılında enflasyonun üzerinde büyüyeceğine dikkati çeken Gülen, yıl sonunda yüzde 80 artışla 900 milyar lira seviyelerine ulaşan prim üretimi öngördüklerini vurguladı.
Geçen yıl sonunda sektörün ekonomiye sağladığı fon tutarının 1,2 trilyon lira seviyesinde olduğunu hatırlatan Gülen, şunları kaydetti:
""Sektörümüz 2024 Mart dönemi itibarıyla ekonomiye sağladığı 1,4 trilyon lira fon tutarı ile ulusal tasarrufların artırılmasına ve uzun vadeli finansman kapasitesi sunarak sermaye piyasalarının derinleşmesine yardımcı oluyor. Toplam fon tutarının 903 milyar lirası emeklilik fonlarından, 473 milyar lirası ise şirket bilançolarında yer alan finansal enstrümanlardan oluşuyor. Geçen yıl olduğu gibi yüzde 24’lük pay ile tahvil-bono en fazla yatırım yapılan enstrüman olarak öne çıkarken, fon büyüklüğünün geri kalan kısmı ise yüzde 19,4 ile kıymetli maden, yüzde 17,9 ile diğer sermaye piyasası araçları, yüzde 16,9 ile hisse senedi ve yüzde 11,4 ile vadeli mevduat/katılım hesaplarından oluşmakta. Özellikle altını çizmek isterim ki sigorta sektörümüzün yatırımları, sektörün finansal sağlamlığı ve sürdürülebilirliği için önemli olmakla birlikte, sunduğu katkı dolayısıyla ülke ekonomisi için de önemli bir rol oynuyor.""
Gülen, yılın ilk 6 ayına ilişkin yaptığı değerlendirmede sektörün uzun zamandır beklediği yangın sigortası deprem tarifesinde değişiklikler yapıldığını anlattı.
Bu sayede sektörün yangın bedelleri ile tarife primlerinde belirli bir düzelme olduğuna dikkati çeken Gülen, şu bilgileri paylaştı:
""Bu konunun sektörün oldukça lehine düzenlemeler olduğunu düşünüyorum. Bina tamamlama sigortası da önemli potansiyeller barındırmakla birlikte, ilave düzenleme ihtiyaçları içeriyor ancak düzenlemenin çıkmış olması sektörün yeni bir üretim hattına kavuşturması açısından faydalı olduğu açık. Birlik olarak, Bina Tamamlama Sigortasının yaygınlaştırılmasına yönelik çalışmalarımızı yürütmeye ve önemini her platformda dile getirmeye devam ediyor olacağız.""
Gülen, zorunlu trafik sigortasında hasar maliyetine göre endekslemenin uzun süredir devam eden trafik zararlarını regüle etmek için getirildiğine değinerek, ""Sektörün yaşadığı gerçek enflasyonun gerisinde kalan, frekans gelişimlerini dikkate almayan ve yeniden değerlendirilmesinde fayda olacak bir enstrüman. Vida sıkarak makinenin işlev bütünlüğünü elde etmek mümkün görünmüyor. Bunun yerine önce bantlı sistem, arkasından da bir an önce serbest tarife uygulamasına geçilmesi gerektiğini, Hasar Maliyet Endeksi bir kez daha ortaya koymuş oldu."" açıklamasında bulundu.
Beklenen Marmara depreminin 300 milyar dolar mali kayba yol açacağının tahmin edildiğini bildiren Gülen, bu rakam dikkate alındığında sigorta şirketlerinin gerek reasürans kapasitesi bulma gerekse fon yaratma gereksinimlerinin önemli gündem maddeleri arasında yer aldığını aktardı.
Gülen, enflasyonist ortamda TL olarak belirlenen limitlerin dönem içinde çok ciddi kayba uğradığını belirterek, şöyle devam etti:
""Bu nedenle tarife limitinin yangın sınai ve ticari rizikolar için güncellenmesi yurt dışı reasürans piyasalarına verilecek mesaj açısından önem taşıyor. Ayrıca enflasyon ve buna bağlı olarak varlık değerlerindeki artışlar nedeniyle ihtiyari deprem tarifesinde serbest tarifenin uygulanmasında referans alınan sigorta bedelinin artırılması, alınması gereken bir aksiyondur. Bu anlamda yapılan değişiklikler yaşanan büyük bir doğal afetten ve enflasyonun yarattığı etkiler nedeniyle gerek beklenen Marmara depremine hazırlık gerekse uluslararası reasürans piyasalarına verilen mesaj açısından önemli bir adım olmuştur.
Gülen, orta vadeli programda yer alan zorunlu afet sigortası (ZAS) kapsamında sel ve yer kayması başta olmak üzere, diğer afetler için de teminat sağlanmasına yönelik çalışmaların devam ettiğini hatırlattı.
Sigortacılık ve Özel Emeklilik Düzenleme ve Denetleme Kurumu (SEDDK) tarafından ZAS ile ilgili mevzuat taslaklarının TSB ile paylaşıldığını dile getiren Gülen, ""Konu taslaklarıyla ilgili Birliğimiz görüş ve önerileri ile üyemiz şirketlerden alınan görüşler, ayrıca Zorunlu Deprem Sigortasından Zorunlu Afet Sigortasına geçişte İhtiyari Deprem Teminatı uygulamasına ilişkin önerilerimiz ilgili taraflar ile paylaşılmıştır."" diye konuştu.
Gülen, yılın ikinci yarısında daha çok serbest tarife, trafik maliyetlerini azaltacak Baremo modeli ve değer kaybı teminatının kısıtlanması konularının konuşulacağını vurguladı.
Yaklaşık 2 yıldır gündemde olan Sigortacılık Kanunu'na değinen Gülen, şu değerlendirmelerde bulundu:
""Çatı kanun da bu kapsamda devreye giriyor. Bu kapsamda SEDDK tarafında sigorta şirketlerinin lisans alması, lisans iadesi ve lisansına el konulması ile bu başlıklardaki regülasyon kişisel sorumluluk maddelerine yönelik kanun madde taslak çalışmaları yürütülüyor. Sektör olarak 2023 yılı sonunda, Sigortacılık Kanunun tüm maddelerini içeren görüşlerimizi SEDDK ile paylaştık. Diğer yandan, TSB olarak bizler de özellikle sigortacılığa özel sözleşme kanunu ile tazminat yapısını içeren bir çatı kanun oluşturulması yönündeki görüşlerimizi SEDDK ile paylaştık ve danışmanlar ile birlikte bu konuda hazırlıklar yapıyoruz. Sektörümüzün hasar maliyetlerini ve hasar ödeme süreçlerinin ancak bu sayede daha iyi noktalara geleceğini düşünüyor ve bu yönde hazırlıklarımızı yapıyoruz. Dolayısı ile yılın ikinci yarısı TSB açısından çalışmalara hız vereceğimiz, hasar maliyetlerini ve süreleri kısaltmak için çalışmaları arttıracağımız, altyapı iyileştirmeleri için efor sarf edeceğimiz, kanun altyapıları için efor koyacağımız ve primlerdeki artışlar ile yeni üretim alanları yaratmaya gayret edeceğimiz bir dönem olacak.""
TSB Başkanı Gülen, 20 yılı aşkın süredir istikrarlı büyümesini sürdüren BES’in katılımcı sayısının 16,5 milyonu aşarken, devlet katkısı dahil toplam fon büyüklüğünün 1 trilyon liralık kritik eşiği yakaladığını söyledi.
BES'in ilk yarı performansını değerlendiren Gülen, şunlara vurgu yaptı:
""Bu yıl başına göre gönüllü BES tarafında katılımcı sayısı artışı yüzde 6 seviyesinde gerçekleşirken fon büyüklüğü tarafında ise yüzde 41’lik dikkate değer bir büyüme yaşandı. Fonlardaki bu büyüme hem katılımcıların katkı payı artışından hem de fonların son birkaç yılda gösterdiği yüksek performansı istikrarlı biçimde sürdürmesinden kaynaklandı. Hem katılımcı sayısında hem de fonlardaki büyümenin bu yılın ikinci yarısında da aynı ivmeyle sürmesini bekliyoruz.""
Gülen, bu yıl içinde hayata geçen BES’in sürdürülebilir yapısına ilişkin yeni düzenlemeleri hatırlatarak, ""BES'ten ayrılan katılımcıların önemli kısmının birikime ihtiyaç duyduğu için ayrıldığı biliniyor. Katılımcıların kısa vadeli nakit ihtiyaçları nedeniyle sistemden çıkışlarının önlenmesi için kısmi ödeme alınmasına ve birikimlerin teminat olarak gösterilmesine imkan tanındı. Böylelikle hem katılımcıların sistemde mevcut haklarının korunması hem de fon büyüklüğünün sistem içinde sürekliliğinin sağlanması hedefleniyor."" ifadelerini kullandı.
Birikimlerin bankaya teminat gösterilmesi uygulamasına bu yılın haziran ayı itibarıyla başladığına dikkati çeken Gülen, bir ay gibi kısa bir sürede 61 milyon liralık BES fonunun bankalara teminat olarak gösterildiğini ve bunun karşılığında 171 kişinin 12,2 milyon lira tutarında kredi kullandığını belirtti.
Gülen, kısmen ödeme uygulamasının da 1 Temmuz 2024’te yürürlüğe girdiğini anımsatarak, ""Bu uygulamadan yararlanabilmek için belli şartların mutlaka sağlanması gerekeceğinden en azından ilk aşamada yoğun bir kullanımın beklendiğini söyleyemeyiz. Bu düzenleme istikrarlı bir büyüme trendine sahip emeklilik fonlarındaki büyümenin sürdürülebilirliğine, katılımcıların sistemde mevcut haklarını koruyarak çıkışların çok büyük ölçüde azalmasına destek sağlayacak. Uygulamanın katılımcıların acil nakit ihtiyaçları için sistemden tamamen çıkmalarını engelleyeceğinden uzun vadede fon büyüklüğüne de pozitif etki etmesini bekliyoruz."" değerlendirmesini yaptı.
İlk çeyrekte sektörün 14 milyar lira dolaylı vergi ve 6 milyar lira kurumlar vergisi olmak üzere toplamda 20 milyar lira vergi ödeyerek devlete katkı sağlamaya devam ettiğini söyleyen Gülen, ""Ülkemiz sigortacılığında bugün dünya devi sigorta gruplarının yatırımları bulunuyor ve bu dev şirketlerin ülkemiz ekonomisine ve geleceğine olan güvenleri yatırım yaptıkları ilk günkü gibi aynı heyecanla devam ederken, sektörümüze olan yatırım ilgisi yerli ve yabancı yatırımcılar tarafından hala yüksek düzeyde olmaya devam ediyor."" dedi."
https://www.aa.com.tr/tr/gundem/kocaelide-devrilen-tir-nedeniyle-kapanan-d-100-kara-yolu-istanbul-istikameti-ulasima-acildi-/3285950,Kocaeli'de devrilen tır nedeniyle kapanan D-100 kara yolu İstanbul istikameti ulaşıma açıldı,D-100 kara yolunun Kocaeli kesiminde kömür yüklü tırın devrilmesi nedeniyle kapanan İstanbul istikametinde ulaşım sağlanmaya başladı.,"Kara yolunun Körfez Şirinyalı mevkisinde M.A. idaresindeki 41 ZB 717 plakalı kömür yüklü tır devrildi.
İhbar üzerine bölgeye polis, sağlık ve Karayolları ekipleri sevk edildi.
Kömürlerin yola saçılması nedeniyle yolun İstanbul istikameti ulaşıma kapandı.
Araç yoğunluğu oluşan bölgede sürücüler, alternatif güzergahlara yönlendirildi.
Ekiplerin, yaklaşık 2 saatlik çalışması sonucu kömürlerin temizlenmesi ve tırın kaldırılmasının ardından yol ulaşıma açıldı.
"
https://www.aa.com.tr/tr/spor/turk-spor-cerrahi-fifa-ve-ioc-tarafindan-kabul-goren-merkezde-gorev-yapacak/3285937,"Türk spor cerrahı, FIFA ve IOC tarafından kabul gören merkezde görev yapacak","Spor cerrahisi uzmanı Prof. Dr. Gazi Huri, Lionel Messi, Kylian Mbappe, Neymar, Mesut Özil gibi ünlü futbolcuların tedavilerinin yapıldığı Katar'daki Aspetar Spor Yaralanmaları Hastanesinde görevlendirilen ilk Türk hekim oldu.","Hacettepe Üniversitesi (HÜ) Ortopedi ve Travmatoloji Anabilim Dalı ve Ortopedik Spor Cerrahi Bilim Dalı Öğretim Üyesi Prof. Dr. Gazi Huri, AA muhabirine, artık özellikle gençler başta olmak üzere birçok kişinin yaşamında sporun ağırlık kazandığını söyledi.
Profesyonel düzeyde yapanların yanı sıra sağlıklı kalmak ve formunu korumak için amatör olarak sporla ilgilenenlerin bulunduğunu anlatan Huri, tüm bu grupların yaralanmalarını önleyen koruyucu uygulamaların ve sakatlık sonrası tedavi süreçlerinin spor hekimliği ve spor cerrahi kapsamında yapıldığını aktardı.
Huri, tıpta şu an spor hekimliğinin ayrı bir anabilim dalı olduğunu ve ortopedinin altında bir yan dal olarak da spor cerrahisinin yer aldığını dile getirdi.

Türkiye'nin de bu alanda önemli başarılara imza attığını vurgulayan Huri, ""Ülkemizde de gelişmiş ülkelerle aynı düzeyde eğitim alan spor cerrahları yetişti. Türkiye'de şu anda dünya ile aynı paralelde sporcu sağlığına hizmet veren merkezler kuruldu. Bu merkezlerde, sporcular olimpiyatlara hazırlanırken, sakatlanmalarını önlemeye yönelik de çalışmalar yapılıyor. Bizler de spor cerrahları olarak sakatlanma yaşayan sporcuların cerrahi operasyonlarını yapıyoruz."" diye konuştu.
Prof. Dr. Huri, Türk spor cerrahlarının bu alanda dünyanın sayılı hekimleri arasında yer aldığına işaret ederek, şöyle devam etti:
""Türkiye, spor cerrahisinde gerek Avrupa ülkelerinde gerek diğer gelişmiş ülkelerle kıyaslandığında oldukça iyi bir noktada. Sadece cerrahi değil Türk hekimlerin yaptığı akademik çalışmalar da spor cerrahisine yön verecek durumda.""
Dünyadaki en önemli referans merkezinin Katar'ın başkenti Doha'daki Aspetar Spor Yaralanmaları Hastanesi olduğunu dile getiren Huri, buranın 2009'dan itibaren FIFA Mükemmeliyet Merkezi ve 2014 yılından itibaren de Uluslararası Olimpiyat Komitesi'nin (IOC) Araştırma Merkezi olduğunu söyledi.
Huri, buranın 2007'de kurulduğunu belirterek, şu bilgileri verdi:
""Merkez, sadece spor sakatlıkları ve cerrahisinde dünyada lider olma hedefiyle ilerlemiş bir hastane. Dünya futbolunun önde gelen kulüpleriyle resmi ve tıbbi partnerlikleri bulunan merkezde, Paris Saint-Germain ve Tottenham Hotspur gibi büyük kulüplerin medikal direktörlüğü yapılıyor. Ayrıca, burada birçok ünlü sporcu tedavi gördü. Roberto Carlos Da Silva, Lionel Messi, Kylian Mbappe, Neymar ve Türk futbolcu Mesut Özil gibi dünya yıldızları, kariyerlerinin kritik dönemlerinde Aspetar'ın uzmanlığından faydalandı.""
Merkezin 900'ün üzerinde personeli bulunduğunu aktaran Huri, ""Türkiye'den burada görev yapmak üzere bir davet aldım. Benimle birlikte merkezde spor cerrahı olarak görev yapan 7'nci hekim olacağım. Türkiye'nin dışında spor cerrahları arasında Yunanistan, Kanada, İtalya, Belçika ve İskandinav ülkelerinden çok değerli bir kadro bulunuyor. Ben de bir Türk hekim olarak, güzel işler çıkarmak için orada göreve başlayarak, ülkemi en iyi şekilde temsil etmeye çalışacağım."" diye konuştu.
Türk hekimlerinin tıbbın her alanında önemli yerlerde bulunduğunun altını çizen Gazi Huri, şunları söyledi:
""Spor cerrahisi alanında merkez tarafından davet edilerek görev yapacak olan ilk Türk hekim olmak, kendim ve ülkem adına gurur verici.
Merkezde cerrahi dışında spor hekimliğinde adeta bir ordu var. Bunun içinde spor cerrahları, spor hekimleri, fizyoterapistler ve bu alanda uzmanlaşmış sağlık personeli görev yapıyor. Ben, ülkem adına orada bir hekimlik misyonunun dışında eş zamanlı olarak Türkiye ile farklı disiplinler arasında köprü kurmak için çalışacağım. Ağustosun başında yeni görev yerinde olacak ve ülkem adına orada bulunmanın onurunu yaşayacağım.""
Prof. Dr. Huri, buranın IOC Araştırma Merkezi olmasının da bilimsel çalışmalar açısından büyük önem taşıdığını dile getirdi.
Aynı zamanda üniversite tabanlı bir alt yapıya sahip olan merkezde önemli bilimsel ve klinik çalışmalara imza atıldığını anlatan Huri, ""Silikon Vadisi'nin spor bilimine eş bir yer olduğunu söyleyebilirim. Hizmet hastanesinin ötesinde araştırmaların yayımlandığı uluslararası bilimsel bir derginin de çıkarıldığı bir araştırma geliştirme merkezi. Bu nedenle burası tedavinin yapıldığı bir yerin ötesinde bilim merkezi."" dedi."
https://www.aa.com.tr/tr/saglik/turkiye-lenf-kanseri-hastalari-icin-yurutulen-yeni-akilli-ilac-calismasina-oncu-oldu/3285918,"Türkiye, lenf kanseri hastaları için yürütülen yeni ""akıllı ilaç"" çalışmasına öncü oldu","Ankara Üniversitesi (AÜ) Tıp Fakültesi Hastaneleri bünyesindeki Faz-1 Klinik Araştırma Merkezi, lenfomanın (lenf kanseri) alt tipi için uluslararası yeni ""akıllı ilaç"" çalışmasına yönelik gönüllü taramalarını başlatan ilk merkezlerden biri oldu.","Yaklaşık 7 ay önce üniversitenin Cebeci yerleşkesinde hizmete başlayan ve geçen günlerde ilk gönüllü taramasını gerçekleştiren Faz-1 Klinik Araştırma Merkezi, kapılarını AA ekibine açtı.
Sadece yetkililerin kendilerine tanımlı kartla giriş yapabildiği, 24 saat esasına göre izlenen merkezde, hasta odalarının yanı sıra eksi 80 dereceye kadar dayanıklı özel soğutmalı dolaplar ve araştırma odaları bulunuyor.

Burada, klinik araştırma ürünlerinin ve numunelerin etkilenmemesi için 24 saat sıcaklık ve nem takibi yapılıyor. Bu veriler, sadece ulusal değil uluslararası boyutta da düzenli izleniyor.
Merkezin çalışmalarına ilişkin bilgi veren AÜ Hastaneler Başhekim Yardımcısı Prof. Dr. Ömer Erdeve, 1945'lere dayanan köklü geçmişe sahip üniversitenin bilimsel arenada dünya sıralamasında yer aldığını, sadece tıbbi eğitim değil, sağlık hizmetiyle de ön plana çıktığını söyledi.

Üniversitenin özellikle tıp alanında önemli gelişmelere yol açabilecek bilimsel araştırmalara imza attığını vurgulayan Erdeve, Faz-1 Klinik Araştırma Merkezinin de Sağlık Bakanlığının tüm denetimlerinden geçerek Aralık 2023'te hizmete açıldığını, ulusal ve uluslararası bilimsel projeleri yürütmeye başladığını ifade etti.
Prof. Dr. Erdeve, merkezin kurulma hazırlıklarının yıllar öncesine dayandığının altını çizerek, ""Merkezimiz çok kısa bir sürede uluslararası arenadaki ilk klinik çalışmasını aldı. Bu anlamda çok mutluyuz. Burası spesifik bir hastalığa veya bilim dalına yönelik kurulan bir merkez değil. Birçok alanda aynı anda çalışmaların yürütülebileceği bir merkez olarak dizayn edildi."" diye konuştu.

Merkezde yürütülen klinik araştırmaların hastalar açısından önemine işaret eden Erdeve, ""Faz 1 Klinik Araştırmalar Merkezinin ana hedefi, tıbbın sıkıntıya girdiği, hastaların tedaviye yanıt vermediği birçok hastalıkta yeni ilaçların geliştirilebilmesi için ilk araştırmaların, klinik çalışmaların yapılmasını sağlamak."" dedi.
Bunun kolay bir süreç olmadığını, klinik araştırma öncesi yıllara dayanan laboratuvar çalışmalarının yürütüldüğünü anlatan Erdeve, ""Burada ilaçların faydaları, dozlarının ayarlanması, hastaların tedavi yanıtı gibi konularda araştırmalar yapılarak hastalarımızı tedavi alabilir duruma getirmeye çalışıyoruz."" açıklamasında bulundu.
AÜ Tıp Fakültesi Tıbbi Farmakoloji Ana Bilim Dalı Öğretim Üyesi ve Faz-1 Klinik Araştırma Merkezi Sorumlusu Prof. Dr. Hakan Ergün de çalışmaları Sorumlu Araştırmacı Prof. Dr. Muhit Özcan ve merkez ekibinin büyük emeğiyle gerçekleştirdiklerini belirtti.

Ergün, ilk gönüllü taramalarına yönelik, şu bilgileri paylaştı:
""Merkezimizde ilk çalışmamız, tedaviye yanıt vermeyen lenfoma hastalarına yönelik bir 'akıllı ilaç' uygulaması için başlatıldı. Bu, lenfomanın özel bir alt tipini kapsıyor. Daha önce en az iki farklı tedavi uygulanmış ancak yanıt alınamamış hastalar için uygulanan bir ilaç. Bunun klinik denemelerini gerçekleştiriyoruz. Taramalarımızı bu hastalıktan muzdarip ve tedaviden yarar görme potansiyeli yüksek hastalarımızda yürütüyoruz.""
Bu uluslararası çalışmanın, dünyada ilk kez Türkiye'deki üç merkezde eş zamanlı başlatıldığını ifade eden Ergün, ""Şu anda Türkiye'de bu tedaviyle ilgili klinik çalışmaları başlatan üç merkezden biriyiz. Dünyada ilk olmanın da gururunu yaşıyoruz, daha sonra farklı ülkelerden merkezler de bu klinik çalışmaya katılacak."" dedi.
Prof. Dr. Ergün, özellikle hematolojik ve onkolojik hastalıklarda, hedef odaklı akıllı ilaçların yoğun şekilde geliştirildiğine dikkati çekerek, ""Biz de çalışmamız kapsamında şu ana kadar 3 gönüllü hastamızın taramasını tamamlamak üzereyiz. Dünya genelinde 160 hasta çalışmaya dahil edilecek."" diye konuştu.
Akıllı ilaç çalışmalarının, tedavi yanıtı alınabileceği düşünülen az sayıda hasta grubuyla yürütüldüğünün altını çizen Ergün, ilerleyen dönemde akciğer kanseri tedavisinde Türkiye'de geri ödeme kapsamında olmayan bir ilaçla ilgili çalışma yürütüleceğini bildirdi.
Türkiye'de geliştirilen yeni bir ilaçla ilgili de sağlıklı gönüllüler üzerinde yürütülecek çalışmanın görüşmelerini sürdürdüklerini aktaran Ergün, tüm bu çalışmaların ulusal ve uluslararası alanda ciddi denetimlerden geçtikten sonra onaylandığını, klinik çalışma sürecinde de her adımın raporlandığını vurguladı.
Klinik araştırmaların uzun yıllar alabileceğine işaret eden Ergün, ""Tüm umudumuz hastalarımızın bu çalışmalar sonucu geliştirilen tedavilerden yarar görmesi. Klinik çalışmaya katılan hastalarımız, elbette tedaviye yanıt verdikleri süre boyunca da ilacın teminiyle ilgili büyük avantaj kazanıyor."" değerlendirmesinde bulundu.
Prof. Dr. Ergün, hastaların yarar görebileceği bu çalışmaları gerçekleştirmenin hem mutluluk hem de gurur verici olduğunu dile getirdi."
https://www.aa.com.tr/tr/dunya/bm-ye-gore-gazze-seridi-en-ciddi-gida-krizinin-yasandigi-yer/3285907,BM’ye göre Gazze Şeridi en ciddi gıda krizinin yaşandığı yer,"Birleşmiş Milletlerin (BM) yayımladığı ""2024 Dünyada Gıda Güvenliği ve Beslenme"" raporunda, nüfusun yüzde 80'inin ülke içinde yerinden edildiği Gazze Şeridi'nin ""en ciddi gıda krizinin yaşandığı yer"" olduğu belirtildi.","AA muhabiri, BM Gıda ve Tarım Örgütü (FAO), Dünya Gıda Programı (WFP), Uluslararası Tarımsal Kalkınma Fonu (IFAD), Birleşmiş Milletler Çocuklara Yardım Fonu (UNICEF) ve Dünya Sağlık Örgütünün (WHO) ortak hazırladığı ""2024 Dünyada Gıda Güvenliği ve Beslenme"" raporundaki bilgileri derledi.
Rapora göre, geçen yıl dünyada 713 ila 757 milyon kişinin yetersiz beslendiği, ortalama 733 milyon kişi açlıkla karşı karşıya kaldığı ayrıca dünya genelinde de her 11 kişiden 1'inin açlıkla mücadele ettiği tespit edildi.
Dünya genelinde endişe verici sayıda kişi gıda güvensizliği ve yetersiz beslenmeyle mücadele etmeye devam ederken, 2022'den 2023'e kadar Asya Kıtası'nın batısı, Karayipler ve Afrika'nın güneyinde kalan bölgelerin çoğunda açlık seviyeleri arttı.

Açlıkla mücadele eden nüfus oranı, Afrika'da yüzde 20,4'e yükselirken, Asya'da yüzde 8,1, Latin Amerika ve Karayipler'de yüzde 6,2 ve Okyanusya'da yüzde 7,3 olarak kaydedildi.
Yaklaşık 582 milyon kişinin 2030'da kronik olarak yetersiz beslenmiş olacağı ve bu kişilerin neredeyse yarısının Afrika'da yaşayanlardan oluşacağı öngörülürken, bir insanın hayatını sürdürmesi için gereken ortalama gıda miktarına erişim milyarlarca insan için hala zor.
Dünya genelinde geçen yıl 2,33 milyar kişi orta veya şiddetli gıda güvensizliğiyle karşı karşıya kalırken, bunlardan 864 milyondan fazlası zaman zaman bütün bir gün ya da daha uzun süreyi gıdasız geçiriyor.
Afrika'da 2023'te orta veya şiddetli gıda güvensizliği yüzde 58 ile küresel ortalamanın neredeyse iki katıyken, Asya'da yüzde 24,8, Latin Amerika ve Karayipler'de yüzde 28,2 ve Okyanusya'da yüzde 26,8 ile küresel tahmine daha yakın.
Orta veya şiddetli gıda güvensizliği 2022'den 2023'e kadar Afrika, Asya, Kuzey Amerika ve Avrupa'da neredeyse hiç değişmezken, Okyanusya'da kötüye gitti.
Gıda güvensizliği kadınları erkeklerden daha fazla etkilese de 2019'dan 2021'e kadar keskin bir şekilde genişleyen kadın ve erkek sayısı arasındaki fark 2022'de daralmaya başladı ve 2023'te giderek azalmaya devam etti.
Buna göre, erkekler ile kadınlar arasında orta veya şiddetli gıda güvensizliğinden etkilenme farkı 2021'de yüzde 3,6'dan 2022'de yüzde 2,3'e düştü ve 2023'te daha da azalarak yüzde 1,3'e indi.
Araştırmalar, yetişkinlerde obezitenin 2012'de yüzde 12,1'den (591 milyon kişi) 2022'de yüzde 15,8'e (881 milyon kişi) yükselmesiyle, son on yılda istikrarlı bir artış olduğunu ortaya koyuyor. Bu sayının 2030'a kadar 1,2 milyarın üzerine çıkması öngörülüyor.
Entegre Gıda Güvenliği Aşama Sınıflandırması'na (IPC) göre, gıda güvensizliği 5 aşamada sınıflandırılıyor. Bunların ilk iki düzey derhal insani yardım gerektirmezken, acil yardım gerektiren 3. aşama ""kriz"", 4. aşama ""acil durum"" ve 5. aşama ""kıtlık/felaket"" olarak adlandırılıyor.
2024 Gıda Krizi Küresel Raporuna göre, 2023'te gıda krizi yaşanan 59 ülkede 282 milyon insan ""yüksek düzeyde"" şiddetli gıda güvensizliğiyle karşı karşıya kaldı. En fazla insanın bu durumla karşı karşıya kaldığı 5 ülke Demokratik Kongo Cumhuriyeti, Nijerya, Sudan, Afganistan ve Etiyopya iken; nüfusun en büyük payının şiddetli gıda güvensizliğiyle karşı karşıya olduğu ülkeler de Filistin (Gazze Şeridi), Güney Sudan, Yemen, Suriye ve Haiti.
Gazze Şeridi nüfusunun tamamı, yüksek düzeyde şiddetli gıda güvensizliğiyle mücadele ediyor. Bu oran Güney Sudan, Yemen ve Suriye'de nüfusun yarısından fazlasıyken, Haiti'de neredeyse nüfusun yarısına tekabül ediyor.
2023'te Burkina Faso, Filistin (Gazze Şeridi), Mali, Somali ve Güney Sudan'daki 705 binden fazla insanın ""felaket düzeyde"" şiddetli gıda güvensizliğine maruz kaldığı, bunların 576 bininin Gazze Şeridi'nde yaşayan insanların oluşturduğu kaydedildi.
IPC'a göre Gazze Şeridi, ""en ciddi gıda krizinin yaşandığı yer."" 2023'ün sonlarına gelindiğinde Gazze'deki 2,2 milyonluk nüfusun tamamı, 3. aşama ""kriz"" koşulları veya daha ileri düzeyi ile karşı karşıya olarak sınıflandırıldı.
Gazze'de nüfusun yüzde 80'inin ülke içinde yerinden edildiği de vurgulandı.
IPC'nin 18 Mart 2024'te yayımlanan ""Gazze Özel Dosyası""nda ise Gazze'de nüfusun 4'te birinden fazlasının ""felaket"" seviyelerinde şiddetli gıda güvensizliği ile karşı karşıya olduğu belirtildi. Çatışmaların ve insani yardıma erişimin kısıtlanmasının devam etmesi halinde bu durumun, Temmuz 2024'e kadar nüfusun yarısını (1,1 milyon insanı) tehdit edecek şekilde genişleyeceği öngörüldü ve Gazze'de yakın kıtlık riski konusunda uyarıda bulunuldu.
Sudan'da krizin tırmanması da Haziran-Eylül 2023'teki kurak dönemde 20 milyondan fazla insanı IPC'ye göre ""kriz"" koşulları ve daha kötüsüyle karşı karşıya bırakarak olağanüstü yüksek düzeyde şiddetli gıda güvensizliğine neden oldu.
Dünyanın en büyük ülke içi yerinden edilme krizi haline gelen Sudan, 6,3 milyon kişi ile dünyada ""acil durum"" seviyesinde şiddetli gıda güvensizliği ile karşı karşıya kalan en fazla sayıda insana ev sahipliği yapıyor.
Artan çatışma, şiddet ve ülke içinde yerinden edilmenin gıda krizini daha da kötüleştirdiği Haiti'de ise yaklaşık 5 milyon kişi ya da nüfusun yarısı, IPC'ye göre ""kriz"" seviyesinde ya da üstünde şiddetli gıda güvensizliğine maruz kaldı. Ayrıca buna Mart-Haziran 2023'teki kıtlık döneminde, ""acil durum"" seviyesinde şiddetli gıda güvensizliğiyle karşı karşıya kalan nüfusun 1,8 milyonu da dahil.
Güney Sudan'da nüfusun yüzde 63'üne tekabül edilen tahmini 7,8 milyon insan, Nisan-Temmuz 2023'teki kıtlık döneminde, IPC'de 3. aşamada yer alan yüksek düzeyli şiddetli gıda güvensizliğiyle karşı karşıya kaldı. Buna 4. aşama ""acil durumda"" yer alan 2,9 milyon ve 5. aşama ""felaket"" sınıflandırmasında bulunan 43 bin kişi de dahil edildi.
Suriye'de yaklaşık 13 milyon ve Yemen'de de yaklaşık 18 milyon insan yüksek düzeyde şiddetli gıda güvensizliğiyle mücadele ediyor.
Elde edilen bulgulara göre, Sürdürülebilir Kalkınma Hedefleri'ne ulaşabilmek için 2030'a kadar yetersiz beslenme sorununu çözmek için 176 ila 3,975 milyar dolar ek kaynak gerekecek.
Ayrıca belirlenen küresel yetersiz beslenme hedefine ulaşmak için de ek 90 milyar dolar gerekiyor. Milyonlarca kişinin sağlıklı beslenmesi için fiyat uygunluğunu artırmak ve yetersiz beslenmeyi de azaltmak için yürütülecek dönüşümsel politika türleriyle maliyet tahminleri keskin bir sıçramayla 15,4 trilyon dolara ulaşıyor.
Bu maliyet açığının kapanmaması durumunda 2030 ve sonraki yıllara dek milyonlarca insan hala aç olacak, gıdaya ulaşamayacak, yetersiz beslenecek ve sağlıklı beslenme imkanına erişemeyecek.
Gıda güvensizliğini ortadan kaldırmak için girişimler desteklenmezse sosyal, ekonomik ve çevre konularında yüksek maliyetler oluşacak.
İncelenen 119 ülkeden düşük ve orta gelirli ülkeleri oluşturan yüzde 63'ü, finansmana kısıtlı ya da orta düzeyde erişebilirken; yalnızca yüzde 37'sinin finansmana yüksek erişimi bulunuyor.
Öte yandan, çoğu durumda açlık ve gıda güvensizliği düzeyi bakımından en çok ihtiyacı olan ülkeler, bu alanlarda bütçelerini artırmak için yapısal kısıtlamalarla da karşılaşıyor."
https://www.aa.com.tr/tr/yasam/findiktan-yuksek-proteinli-sporcu-yiyecegi-uretildi/3285906,Fındıktan yüksek proteinli sporcu yiyeceği üretildi,Giresun Üniversitesi tarafından Çölyak hastalarının da rahatlıkla tüketebileceği proteince zengin doğal sporcu yiyecekleri geliştirildi.,"Fındıkta ihtisas üniversitesi olan Giresun Üniversitesinin TÜBİTAK MAM işbirliğiyle yürüttüğü ""Fındıkta Katma Değerli Yeni Ürünlerin Geliştirilmesi ve Fındığın Sağlık Üzerine Etkilerinin Araştırılması"" projesi kapsamında bu ürüne katma değer kazandıracak çalışmalara hız verildi.
Bu kapsamda sporcular için proteince zengin fındıklı 3 çeşit bar geliştirildi. Tamamen doğal ve şeker ilavesiz olan barları Çölyak hastalarının da rahatlıkla tüketebileceği belirtildi.
Üniversite, barların yanı sıra özellikle yaşlılara yönelik fındık yağı içeren gıda takviyesi ile çocuklara yönelik fındıklı kahvaltılık gevrek üretimi için de araştırma yürütüyor.
Rektör Prof. Dr. Yılmaz Can, AA muhabirine yaptığı açıklamada, fındığın Türkiye ve Giresun için büyük öneminin bulunduğunu, bu anlamda üniversite olarak ürüne değer katmak adına kısa, orta ve uzun vadeli hedefler belirlediklerini söyledi.
Can, ""Fındığı daha değerli kılacak, katma değerli ürünler üretmek zorundayız. Bu çalışmalar kapsamında TÜBİTAK MAM ile birlikte yaklaşık 1 yıldır çalışma yürütüyoruz. Yüksek proteinli barlar geliştiriyoruz. Üç farklı ürün ortaya çıkardık."" dedi.
Özellikle yaşlılara yönelik gıda takviyesi ile fındıklı kahvaltılık gevrek araştırmalarının da bulunduğuna işaret eden Can, şöyle konuştu:
""Barlarımızı çeşitlendirmeyi planlıyoruz. Projelerimizin arkası gelecek. Fındık yağı ve başka bileşenlerin olduğu gıda takviyesi araştırmalarımız var. Yaşlılara daha çok hitap edecek bir ürün. Önümüzdeki günlerde inşallah halkımızla paylaşacağız.""

Fındık İhtisas Koordinatör Yardımcısı Doç. Dr. Selin Kalkan, fındıklı barların özellikle sporculara yönelik geliştirildiğini belirtti.
Ürünlerle ilgili içerik ve raf ömürlerine yönelik analiz çalışmalarına başlayacaklarını anlatan Kalkan, üretim atölyesi kurarak seri üretim için ön denemeleri yapacaklarını ifade etti.
Ürünün formulleri optimize edildikten işletmelerle paylaşılacağını aktaran Kalkan, ""Koordinatörlüğümüzün temel amaçlarından birisi de AR-GE çalışmalarına öncülük etmek. Paylaştığımız ve ürettiğimiz reçeteleri kamuoyuyla paylaşacağız."" dedi.
Mühendislik Fakültesi Öğretim Üyesi Doç. Dr. Levent Şen, dünya genelinde sağlıklı atıştırmalıklara olan ilginin giderek arttığına dikkati çekti.
""Bu sektörde fındıktan nasıl bir ürün geliştirebiliriz?"" sorusu üzerine projenin başladığını anlatan Şen, sözlerini şöyle sürdürdü:
""Bu noktada fındık katkılı proteince zenginleştirilmiş sporcu barlarına yönelik 3 formül geliştirdik. Aynı zamanda bu formüller Çölyak hastalarına da hitap edebilecek şekilde geliştirilmiş durumda. Bundan sonraki aşamada farklı denemeler ve optimizasyon çalışmaları gerçekleştirilerek ürünlerin çeşitlendirilmesi sağlanacak."" diye konuştu.
Şen, ürünlerin içeriğinde fındık, incir, yulaf kepeği, yumurta akı tozu ve dallanmış amino asitlerin yer aldığını ifade etti.
Dallanmış amino asitlerin özelliğinin, sporcuların antrenman esnasında veya hemen sonra tükettiklerinde kas yapımına yardımcı olduğunu vurgulayan Şen, şöyle konuştu:
""Aynı zamanda yoğun antrenmanlarda sonra özellikle sporcuların kas ağrılarını hafifletmektedir. Nispeten bazı araştırmalarda kilo kaybına da yardımcı olduğu yönünde çalışmalar var. Geliştirdiğimiz sporcu barlarından iki adet yediğimizde günlük dallı zincir aminoasit ihtiyacını alabiliyor sporcular. Enerji değerleri ile ilgili araştırmalarımız devam ediyor. İçerisinde şeker ilavesi de olmayacak."""
https://www.aa.com.tr/tr/ekonomi/saglikli-yasam-turizmi-icin-gelenler-daha-fazla-doviz-birakiyor/3285899,"""Sağlıklı yaşam turizmi"" için gelenler daha fazla döviz bırakıyor","Son yıllarda öne çıkan tatil trendleri arasında yer alan ve daha fazla gelir sağlanan wellness (sağlıklı yaşam), turizmin 12 aya yayılmasına katkı sağlıyor.","Sağlık, fitness, maneviyat ve seyahatin karışımını kapsayan, konaklama endüstrisinin bir sektörü olan sağlıklı yaşam turizmi, Türkiye'de de ön plana çıkmaya başladı.
Özellikle Kovid-19 salgını sonrası hızla talebin arttığı bu turizm dalı, sektördeki mevsimsellik sorununun ortadan kaldırılması için önem arz ediyor.
Yeni yapılan oteller sağlıklı yaşam turizmine göre dizayn edilirken, eski konaklama tesislerinin onarım ve yenileme çalışmaları bu turist grubunun ihtiyaçlarına göre şekilleniyor.
Sadece fiziksel iyileşmeyi değil, aynı zamanda zihinsel ve duygusal gelişimi de hedefleyerek tatile çıkan wellness turisti, termal otellerin yanı sıra spası, kapalı yüzme havuzu, fitness salonları, sağlıklı yaşam büfelerinin bulunduğu tesisleri tercih ediyor.

Antalya'da turizmciler, wellness turizminden daha fazla pay alabilmek için çalışmalarını yoğunlaştırdı.
Akdeniz Turistik Otelciler ve İşletmeciler Birliği Başkanı Kaan Kavaloğlu, AA muhabirine, Akdeniz bölgesinde turizmde mevsimselliğin en önemli konulardan biri olduğunu, bu engele takılmamak için turizmin çeşitlendirilmesi gerektiğini söyledi.
Turizmin çeşitlendirilmesinde spor, sağlık, toplantı, seminer ve kongrelerin yanında wellness turizminin de önemli olduğunu anlatan Kavaloğlu, ""Wellness kavram olarak bazen sağlık turizmiyle karışabiliyor. Wellness, sağlıklı yaşam turizmi demek. Dünyadaki turizm hareketinin içerisindeki yolcu sayısı olarak yüzde 8'ini wellness turisti oluşturuyor. Gelir bakımından yüzde 17,8'ini sağlıyor. Wellness turisti, ortalama 1800 dolar harcama yapıyor."" diye konuştu.
Kavaloğlu, dünyada sağlıklı yaşam turizminde bu sene 1 trilyon dolar gelir sınırının aşmasının beklendiğine değinerek, Türkiye'nin de bu grup için önemli altyapıya sahip olduğunu vurguladı.

Turizmin çeşitlendirilmesi ve mevsimsellik probleminin ortadan kalkması anlamında wellness turizminin önemine dikkati çeken Kavaloğlu, şöyle devam etti:
""Avrupa'da yaşlı bir nüfus var. Yaşlı nüfus iklim şartlarının daha kolay geçtiği kış aylarında Antalya'yı ve Akdeniz bölgesini tercih edilebiliyor. Kuzey Avrupa'da yaşayan ve kışın güneşi çok görmeyen bir kesim de var. Bunların maddi imkanı çok iyi. Wellness turizmi, sağlık turizminin de üzerinde bir gelir grubunu oluşturuyor. Ortalama bir turistin yüzde 70 daha üstünde harcama kapasitesi var. Bu grup, Türkiye ve Akdeniz Bölgesi için ciddi öneme sahip. Akdeniz Bölgesi denince kitlesel turizm hareketi akla geliyor. Özellikle 4 ve 5 yıldızlı otellerin altyapıları wellness turizmi için uygun. Sağlıklı yaşam turisti, 'Her şey dahil' sistemi yerine sağlıklı yaşam büfelerini tercih ediyor. Wellness turizmi asla atlanmaması gereken bir turist profili. Bu gruptakiler yemeye içmeye çok ağırlık vermiyor.""

Lüks bir otelin wellness akademisinin sorumlusu Gülen Serim, turistlerle mat ve fly yoga, pilates, zumba başta olmak üzere 10 farklı etkinlik yaptıklarını söyledi.
Turistlerin günün 8 saatini wellness akademide geçirebildiğini belirten Serim, ""Deniz manzaralı alanda keyifli vakit geçiriyorlar. Hem tatillerini yapıp hem sağlıklarına sağlık katıyorlar. Her yarım saatte bir dersimiz var."" dedi.

"
https://www.aa.com.tr/tr/gundem/anadolu-otoyolunda-hafif-ticari-arac-ile-minibus-carpisti-3-kisi-oldu-3-kisi-yaralandi/3285862,"Anadolu Otoyolu'nda hafif ticari araç ile minibüs çarpıştı, 3 kişi öldü, 3 kişi yaralandı","Anadolu Otoyolu'nun Sakarya kesiminde hafif ticari araç ile minibüsün çarpıştığı kazada 3 kişi hayatını kaybetti, 3 kişi yaralandı.","Otoyolun Ankara istikameti Sapanca mevkisinde, Ercan E'nin kullandığı 60 ADB 412 plakalı hafif ticari araç ile Zafer T. idaresindeki 34 NA 4777 plakalı minibüs çarpıştı.
İhbar üzerine bölgeye sağlık, polis ve itfaiye ekipleri sevk edildi.

Sağlık personelinin yaptığı kontrolde 2 kişinin yaşamını yitirdiği belirlendi. Hastaneye kaldırılan 4 yaralıdan 1'i de müdahalelere rağmen kurtarılamadı.
Kaza nedeniyle otoyolun Ankara istikametinde ulaşım tek şeritten sağlanıyor."
https://www.aa.com.tr/tr/dunya/kuzey-koreli-bilgisayar-korsanlari-dunya-genelindeki-sirketlerden-hassas-bilgi-calmakla-suclandi/3285835,Kuzey Koreli bilgisayar korsanları dünya genelindeki şirketlerden hassas bilgi çalmakla suçlandı,"ABD, İngiltere ve Güney Kore, Kuzey Koreli bilgisayar korsanlarının, hassas askeri bilgileri çalmak amacıyla dünya genelindeki farklı savunma ve mühendislik firmalarının bilgisayar sistemlerini hedef aldığını bildirdi.","ABD Ulusal Güvenlik Ajansı (NSA), İngiltere Ulusal Siber Güvenlik Merkezi (NCSC) ve Güney Kore Ulusal İstihbarat Teşkilatı (NIS), konuya ilişkin ortak açıklama yayımladı.
Açıklamada, Kuzey Kore destekli ""Anadriel ya da APT45"" olarak adlandırılan bilgisayar korsanlarının aralarında tank, denizaltı, savaş uçağı, füze ve radar sistemleri üreticilerinin de bulunduğu farklı savunma ve mühendislik firmalarının bilgisayar sistemlerini hedef aldığı belirtildi.
Kuzey Koreli bilgisayar korsanlarının, Japonya ve Hindistan'daki çeşitli endüstri sektörlerini de hedef aldığı aktarılan açıklamada, Andariel'in ""casusluk faaliyetlerini bazı ABD merkezli sağlık kuruluşlarına karşı fidye yazılımı operasyonlarıyla finanse ettiği"" ifade edildi.
ABD Adalet Bakanlığı da Anadriel üyesi Kuzey Koreli Rim Jong-hyok hakkında, ABD merkezli hastanelerdeki yazılımları hackleyerek, buradan ele geçirdiği fidye gelirleriyle dünya genelindeki devlet kurumlarına yönelik korsanlık faaliyetleri sağladığına ilişkin iddianame yayımladı.
İddianamede, Rim ve diğer Kuzey Koreli bilgisayar korsanlarının, 2 ABD Hava Kuvvetli üssü, NASA'nın yanı sıra Tayvan, Güney Kore ve Çin'de bulunan bazı kuruluşlara yönelik de korsanlık faaliyetleri yürüttüğü belirtildi.
ABD Dışişleri Bakanlığı da Anadriel üyesi Rim'in konumu ya da kimliğinin tespit edilmesini sağlayan bilgiler için 10 milyon dolara kadar ödül teklif ettiğini açıkladı.
Birleşmiş Milletler (BM), 2023 başında yaptığı açıklamada, Kuzey Kore'nin, 2022'de bir önceki yıla göre daha çok dijital para hırsızlığı yaptığını ortaya koymuştu.
Uluslararası gözlemciler, çalınan bu paraların, Kuzey Kore'nin yaptırımlara maruz kalan nükleer ve füze programlarına aktarıldığını belirtiyor."
